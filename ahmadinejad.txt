بسم الله الرحمن الرحیم

اللهم عجل لولیک الفرج و العافیه و النصر و اجعلنا من خیر انصاره و اعوانه و المستشهدین بین یدیه

ملت شریف و بزرگوار ایران

با سلام و آرزوی تحیات الهی، سلامت، عزت و موفقیت روزافزون برای شما و همه موحدان، عدالت‌طلبان، آزادی‌خواهان و صالحان. همانطور که در گزارش‌های شماره یک و دو به عرض رساندم، نکاتی را در ارتباط با ادعاهای کذب علیه دولت‌های نهم و دهم به استحضار می‌رسانم.

در دو گزارش قبلی شرح دادم که دو ادعای مطرح شده (خالی بودن خزانه و خالی بودن انبارهای کالاهای اساسی) از سه ادعای رئیس محترم دولت فعلی علیه دولت‌های نهم و دهم، که در آستانه مذاکرات هسته‌ای در نیمه دوم سال ۱۳۹۲ از رسانه‌های عمومی اعلام شده است، کاملاً نادرست بوده است.

با تاکید بر ادامه موضع سکوت در قبال مسائل جاری کشور، اینک در سومین گزارش خود، به بحث درباره یک ادعای خلاف واقع دیگر، دایر بر تحویل گرفتن دولت همراه با بدهی‌های سنگین می‌پردازم و به مرور به سایر ادعاهای کذب مطرح شده از جمله فساد، موضوع هسته‌ای، درآمدهای ارزی، رشد اقتصادی، مسکن مهر، تورم و یارانه‌ها نیز خواهم پرداخت. ان‌شاءالله.

سوم: ادعای بدهکاری سنگین دولت دهم

مردم شریف ایران استحضار دارند که قبل از آغاز مذاکرات هسته‌ای در دولت فعلی در سال ۱۳۹۲، رئیس محترم دولت در گفت‌وگویی با صداوسیمای جمهوری اسلامی، علاوه بر دو ادعای قبلی، اعلام کردند که دولت را با بدهی‌های سنگین تحویل گرفته‌اند.

طی چهار سال گذشته این ادعا با حداکثر استفاده از فضاهای رسانه‌ای و تبلیغاتی و با بیان‌های مختلف، از زبان مسئولین و حامیان دولت، هزاران بار تکرار گردیده و با اعلام ارقام گوناگون چنین القاء شده است که گویا دولت فعلی اسیر بدهی‌ها و بازپرداخت آن‌ها بوده و به همین سبب نتواسته است خدمات لازم را به مردم ارائه دهد. همزمان به طرح این ادعا پرداخته‌اند که دولت یازدهم توانسته است با انضباط پولی و مالی، شرایط را به نحوی مدیریت نماید که استقراض و بدهی دولت به نظام بانکی کاهش یابد.

در گزارشی که به اختصار ارائه می‌شود، مردم شریف ایران، به روشنی درخواهند یافت که همه این موارد، کاملا خلاف واقع بوده و آمار رسمی کشور که در حال حاضر نیز تحت مدیریت همین دولت قرار دارد، حاکی از واقعیت دیگری است.

۱- بر اساس گزارش رسمی بانک مرکزی، بدهی بخش دولتی (شامل دولت و شرکت‌های دولتی) به بانک مرکزی در مرداد ماه سال ۱۳۹۲ معادل ۳۵ هزار و ۲۰۰ میلیارد تومان و در مقابل، سپرده بخش دولتی در بانک مرکزی معادل ۳۳ هزار و ۷۰۰ میلیارد تومان بوده است.

به عبارت دیگر خالص بدهی بخش دولتی به بانک مرکزی معادل یک هزار و ۵۰۰ میلیارد تومان در پایان دولت قبل و ابتدای دولت جدید بوده است.

۲- بدهی بخش دولتی (شامل دولت و شرکت‌های دولتی) به بانک مرکزی در پایان آذر ماه ۱۳۹۵ معادل ۶۱ هزار و ۲۰۰ میلیارد تومان و مجموع سپرده‌های بخش دولتی در بانک مرکزی در همین تاریخ معادل ۳۷ هزار و ۹۰۰ میلیارد تومان بوده است.

به عبارت دیگر، خالص بدهی بخش دولتی به بانک مرکزی از یک هزار و ۵۰۰ میلیارد تومان در مرداد ماه ۱۳۹۲ (پایان دولت قبل) به ۲۳ هزار و ۲۰۰ میلیارد تومان در آخر آذر ۱۳۹۵ (دولت فعلی) افزایش یافته است.

این امر به معنای آن است که بدهی دولت به بانک مرکزی بیش از یک هزار و ۴۵۰ درصد رشد داشته است و به زبان گویاتر می‌توان گفت بدهی دولت فعلی به بانک مرکزی در مقایسه با دولت قبل ۵/۱۵ برابر شده است.

۳- بانک‌ها معمولاً به بانک مرکزی بدهکارند بدهی بانک‌ها به بانک مرکزی در مرداد ماه سال ۱۳۹۲ معادل ۵۵ هزار و ۵۰۰ میلیارد تومان بوده که این رقم در آذر ماه سال ۱۳۹۵ به حدود دو برابر یعنی رقم ۱۰۴ هزار و ۸۰۰ میلیارد تومان بالغ شده است.

۴- عمده بدهی بانک‌ها به بانک مرکزی در دولت قبل مربوط به اعطای خط اعتباری به بانک مسکن به منظور ارائه تسهیلات به مردم برای ساخت مسکن و اجرای پروژه‌های مسکن مهر و احیای بافت‌های فرسوده شهری بوده است.

۵- بر اساس گزارش بانک مرکزی، میزان بدهی خارجی کشور از حدود ۲۴ میلیارد دلار در ابتدای دولت نهم (۱۳۸۴) به حدود ۷ میلیارد و ۶۰۰ میلیون دلار در پایان دولت دهم کاهش یافت. به عبارت دیگر بدهی خارجی ایران در دولت قبل، به کمتر از یک‌سوم در مقایسه با رقم بدهی خارجی در زمان تحویل دولت در مرداد ماه ۱۳۸۴ کاهش یافته است.

۶- مجموع دارایی‌های خارجی بانک مرکزی به عنوان بخشی از دارایی‌های خارجی کشور در پایان خرداد سال ۱۳۹۲ حدود ۱۰۸ میلیارد دلار یعنی حدود ۱۴ برابر بدهی‌های خارجی کشور در آن تاریخ بوده است.

۷- ارقام و اعداد مندرج در آمارهای رسمی، بیانگر این حقیقت است که طی سال‌های ۱۳۹۱ و ۱۳۹۲، با وجود آنکه دولت دهم تحت فشار شدید تحریم‌ها قرار داشت، کشور را همراه با ذخایر ارزی و ریالی فراوان و با کمترین میزان بدهی داخلی و خارجی به دولت یازدهم تحویل داده است.

در این مجال نمی‌خواهم درباره بدهی‌های گسترده‌ای که طی دو سال اخیر تحت عنوان اوراق بدهی یا قرضه (بخوانید بدهکار کردن مردم و نسل‌های آینده) توسط دولت فعلی ایجاد شده است سخن بگویم و به وقت دیگری موکول می‌نمایم.

اما باید روشن شود؛

الف: هدف از طرح ادعای کذب بدهکار بودن دولت در کنار ادعای خالی بودن خزانه و انبارها، آن هم درست قبل از آغاز مذاکرات هسته‌ای در دولت جدید چه بوده است؟ و چه آثار سوئی بر منافع و امنیت ملی و آینده کشور داشته است؟

ب: در چهار سال اخیر که بخش مسکن در رکود عمیق به سر برده و پروژه‌هایی مانند مسکن مهر به تعطیلی کشانده شده و جهش خاصی نیز در دیگر بخش‌های تولیدی، خدماتی و زیربنایی اتفاق نیفتاده است و بنا به اعلام رئیس محترم دولت، کشور در رکود به‌سرمی‌برده، این افزایش بی‌سابقه و چند برابری حجم بدهی‌های دولت و بانک‌ها به بانک مرکزی در کجا هزینه شده است؟

ج: طرح این ادعاهای خلاف، توجیه‌گر و سرپوشی بر کدام ضعف‌ها و ناکارآمدی‌ها و اقدامات در دولت فعلی بوده است؟

خادم ملت ایران

محمود احمدی نژاد
بسم الله الرحمن الرحیم. 
 
اللهم عجل لولیک الفرج و العافیه و النصر و اجعلنا من خیرانصاره و اعوانه و المستشهدین بین یدیه. 
 
ملت بزرگوار ایران. 
 
با سلام و تحیات الهی، آرزومند سلامت و عزت برای شما، همه موحدان، صالحان، عدالت طلبان و آزادیخواهان جهان هستم. 
 
در گزارش اول تشریح ادعای خالی بودن خزانه در آستانه مذاکرات هسته‌ای را به عرض ملت شریف رساندم و به لطف الهی به مرور به دیگر ادعا‌ها از جمله بدهکار بودن دولت، یارانه ها، فساد، مواضع هسته‌ای و درآمد ارزی نیز خواهیم پرداخت. انشاءالله. 
 
دوم: خالی بودن انبارهای کالاهای اساسی در کشور. 
 
در آستانه مذاکرات هسته‌ای اعلام شد که در روز تحویل دولت، انبارهای کالاهای اساسی کشور به ویژه گندم خالی بوده است و در برخی مناطق فقط برای سه روز و دیگر کالا‌ها حداکثر یک هفته ذخیره وجود داشته است و ادعا شد که دولت فعلی توانسته است وضع را مدیریت و از بروز بحران جلوگیری نماید. 
 
نکات زیر قابل توجه است: 
 
بنا بر اعلام رسمی سازمان غله، در هفته قبل از ۱۳ مرداد ۱۳۹۲ یعنی آغاز دولت جدید بیش از ۳، ۲۰۰، ۰۰۰ (سه میلیون و دویست هزار) تن گندم و حدود یک سوم مصرف سال کشور فقط در سیلوهای وزارت بازرگانی ذخیره بوده است. از آنجا که با اجرای هدفمندی یارانه‌ها دولت بخش مهمی از خرید گندم را به کارخانجات آرد و دیگر مصرف کنندگان عمده سپرده بود، همزمان مقدار قابل توجهی گندم در انبارهای کارخانجات آرد و دیگر مصرف کنندگان ذخیره بود. 
 
به علاوه مرداد ماه اوج فصل خرید گندم است و در مرداد ۱۳۹۲ میلیون‌ها تن گندم در دست خرید و حمل به سیلو‌ها بوده است. 
 
دولت دهم برای افزایش امنیت تامین انواع کالاهای اساسی در شرایط تحریم، در زمان تحویل دولت، حداقل نیاز شش ماه کشور را خریداری و بخش مهمی از آن را ذخیره کرده بود. 
 
به علاوه با تصمیم ستاد تدابیر ویژه اقتصادی، برای افزایش ذخیره تا یک سال، دولت دهم اقدامات لازم و سفارشات خرید را انجام داده بود. 
 
این همان کاری بود که رییس محترم دولت فعلی، قبل از شروع به کار رسمی به آن اعتراض کرده بودند و دوستان ایشان با سر و صدای رسانه‌ای و تبلیغاتی مدعی شده بودند که دولت دهم در حال خالی کردن صندوق توسعه ملی است. اعتراض ایشان موجب توقف روند خرید کالاهای اساسی اضافه شد. اما پس از اطلاع یافتن ایشان از درستی کار که فقط برای کمک به مردم و دولت بعد بوده است، با اصرار خواستند که کار ادامه یابد و در اواخر دولت قبل بیش از ۲ میلیارد دلار دیگر کالا خریداری شد. 
 
در بهترین شرایط و بدون هیچگونه مانع در جابجایی ارز در بانک‌های بین المللی و بدون موانع تحریم و با بهترین تیم کاری، سریعترین روند خرید یک کالای اساسی و حمل به بنادر و انتقال به انبار‌ها حداقل سه ماه طول می‌کشد. 
 
سوال جدی این است که هدف از طرح این ادعای نادرست در آستانه مذاکرات هسته‌ای چه بوده و از این رهگذر چه خساراتی به منافع ملی وارد شده است؛ و سوال دیگر اینکه دولت فعلی با کدام مکانیزم ظرف سه روز یا یک هفته آن هم با خزانه خالی توانسته است انبار‌ها را پر کند و از بروز بحران جلو گیری نماید. 
 
خادم ملت ایران
 
محمود احمدی نژاد 


اینجانب در نیمه دوم سال 1392 طی نامه ای سرگشاده ، خواستار انجام مناظره ای تلویزیونی و شفاف شدم تا از رهگذر آن ، مسائل به طور مستند برای مردم بیان شود اما تکرار اتهامات ، تنها پاسخی بود که به افکار عمومی داده شد.


 به گزارش اقتصادآنلاین به نقل از فردا، متن کامل بیانیه تشریحی دکتر احمدی نژاد بدین شرح است:

بسم الله الرحمن الرحیم

ملت بزرگوار ایران

با سلام و آرزوی تحیات الهی ، سلامت ، عزت و موفقیت روزافزون برای شما و همه موحدان ، صالحان ، آزادی خواهان و عدالت طلبان.

شما به خوبی از شرایط و روندی که بر کشور و انقلاب می گذرد و همچنین از دلایل سکوت این خادم خود در قبال مسائل جاری اطلاع دارید.

متاسفانه همگان شاهد بوده اند که ارائه اطلاعات و ادعاهای کذب و ایراد تهمت‌های ناروا به یک روال در بالاترین سطوح مدیریت کشور تبدیل گردیده و همواره از آن به عنوان بهانه ای برای توجیه تصمیمات نادرست و پوشاندن ضعف ها ، بی تدبیری ها و ناکارآمدی ها و بعضاً آسیب رساندن به منافع ملی استفاده شده است.

اینجانب در نیمه دوم سال 1392 طی نامه ای سرگشاده ، خواستار انجام مناظره ای تلویزیونی و شفاف شدم تا از رهگذر آن ، مسائل به طور مستند برای مردم بیان شود اما تکرار اتهامات ، تنها پاسخی بود که به افکار عمومی داده شد.

شرایط پیش رو ، اینجانب را بر آن داشته است تا ضمن حفظ موضع سکوت در مسائل جاری کشور ، درباره برخی موضوعات ، توضیحاتی را به استحضار ملت شریف برسانم. این کار را با پاسخ به چند ادعای رئیس محترم قوه مجریه که در آستانه مذاکرات هسته ای با بیگانگان ، به صراحت و از تریبون عمومی مطرح گردید آغاز می کنم و به مرور به دیگر ادعاها نیز خواهم پرداخت.

اول : ادعای خالی بودن خزانه کشور

صرف نظر از اینکه هنوز بعضی‌ها از کلمه خزانه، یک تعریف و تصویر دوران قاجار را در ذهن دارند که مثلاً یک انبار و یک انباردار از خراج ها مراقبت و با دستور شاه آن را توزیع می کنند ، نکات زیر قابل ذکر است:

1- خزانه عبارت از چند حساب دولت نزد بانک مرکزی است . درآمد دولت، در طول سال و به صورت روزانه به این حساب ها وارد و خزانه دار کل ، آن را بر اساس قانون بودجه، روزانه به دستگاه ها اختصاص می دهد. بنابراین تصور انباشت منابع در این حسابها نادرست است.

2- با این وجود ، در تاریخ 13 مرداد 1392 یعنی زمان آغاز به کار دولت فعلی ، بیش از یک هزار و 600 میلیارد تومان در حسابهای جاری خزانه و معادل همین مقدار در سایر حسابها و حساب فروش شرکت ها وجود داشته است که در گذشته ، کمتر زمانی این مقدار ، در حسابها پول وجود داشته است.

3- کل پرداختی خزانه در سال 1391 یعنی سال آخر دولت قبل ، با همه فراز و نشیب های مهم ، حدود 104هزار و 500 (یکصد و چهار هزار و پانصد) میلیارد تومان بوده است . در این سال پروژه‌های عمرانی و دیگر خدمات دولت کاملاً فعال بوده و حقوق و مطالبات کارمندان، طبق روال معمول پرداخت شده است. در این سال استقراضی انجام نشده و تنخواه خزانه نیز مسترد شده است.

4- در سال 1392 یعنی اولین سال دولت فعلی مجموعاً 147 هزار و 500 (یکصد و چهل و هفت هزار و پانصد) میلیارد تومان درآمد کسب شده و توسط خزانه به دستگاه ها برای هزینه اختصاص یافته است. که این رقم نسبت به سال 1391 بیش از 40% رشد داشته است، این رشد در دهه های اخیر ، کم نظیر بوده است.

در سال 1392 به بهانه کمبود درآمد بسیاری از پروژه ها، تعطیل شد و شاه بیت کلام مدیران دولتی کمبود منابع و درآمد بوده است.

5- روند افزایش درآمد و هزینه های جاری دولت کمابیش در سال های 93 و 94 نیز ادامه یافته و به ترتیب 178 هزار میلیارد تومان و 204 هزار میلیارد تومان درآمد کسب گردید که متقابلاً هزینه شده است.

6- علت اصلی این تفاوت درآمد را باید در واگذاری های اصل 44 و اجرای مالیات ارزش افزوده در دولت قبل و تفاوت قیمت ارز در محاسبات بانک مرکزی در دولت فعلی دانست.

7- علاوه بر این ، صندوق توسعه ملی با 55 میلیارد دلار سرمایه و 32 میلیارد دلار موجودی و بانک مرکزی با حدود 108 میلیارد دلار ذخایر ارزی و حدود 22 میلیارد دلار طلب از محل فروش نفت، تحویل دولت فعلی شده است.

به این ترتیب روشن است که بر خلاف ادعای کذب مطرح شده ، درآمد دولت کاملاً مناسب و دست دولت در اداره کشور و هزینه کردن برای امور عمومی باز بوده است.

نمی خواهم درباره انگیزه طرح این ادعای غلط ، قضاوتی داشته باشم اما باید روشن شود که مقصود اصلی از طرح چنین ادعای کذبی در آستانه مذاکره با بیگانگان چه بوده است.

باید روشن شود که این ادعا چه میزان به منافع ملی آسیب زده است.

باید معلوم شود که این درآمدهای کلان در کجا و چگونه هزینه شده است.

خادم ملت ایران

محمود احمدی نژاد


 مردم شریف و بزرگوار

سلام و تحیات الهی بر شما و همه موحدان و آزادی خواهان و عدالت طلبان جهان و با آرزوی سلامتی و عزت روزافزون برای همگان.

در تاریخ پرفراز و نشیب ملت افتخار آفرین ایران ، صحنه های پرشور ، درس آموز و ماندگار فراوان است.

موضوع بازداشت بلاوجه برادر صادق ، خدمتگزار و فداکار ، جناب آقای حمید بقایی فرصتی شد تا یکی از زیباترین صحنه‌های ظهور روح جمعی بزرگ و عظمت آفرین ملت ایران رقم بخورد.

خیل مردم هوشمند ، به فراست دریافته بودند که قرار وثیقه سنگین ، با هدف بازداشت فرزند دلسوز و خادم آنان صادر گردیده و تامین آن نیز برای ایشان میسور نیست و حتی اگر چنین توانی وجود می داشت ، آقای بقایی مصمم بود تا در اعتراض به ظلم مضاعف صورت گرفته ، از تامین وثیقه خودداری نماید.

از این رو در یک اقدام بی سابقه و درخشان و حرکتی کاملاً خودجوش و مردمی و در کمتر از چند روز ، افراد بسیار زیادی از سراسر کشور ، برای کمک به تامین وثیقه مزبور ، اعلام آمادگی کردند و در یک مسابقه انسانی و الهی عزیزی را از بند رهانیدند.

ظاهرا هر کس مطلع شد ، شجاعانه پا به میدان گذاشت تا به هر نحو ممکن ، نام خود را در این حرکت انسانی و سراسر زیبایی و برکت ثبت نماید.

هنوز با ابراز گلایه و تاسف گروههای وسیعی از مردم و عزیزانی مواجه هستیم که فرصت مشارکت در این کار ارزشمند برایشان میسر نشد.

اینجانب به عنوان خادم کوچک ملت ، از عموم مردم عزیز این سرزمین پاک که در طول هشت سال تلاش دولت های نهم و دهم و به ویژه در چهار سال اخیر ، فرزندان خدمتگزار و انقلابی شان را مورد لطف و محبت خویش قرار دادند و از آنها در برابر انواع فشارهای شدید از ناحیه اصحاب قدرت و باندهای ثروت حمایت کردند، و به طور خاص از این پویش عظیم مردمی و حمایت و یاری بی‌دریغ آنان ، صمیمانه سپاسگزاری می نمایم.

به راستی چگونه می توان از خیل عظیم انسانهای وارسته و با اخلاصی که هرچه در توان داشتند به میدان آوردند، تشکر نمود.

بی تردید زبان و قلم از بیان و ترسیم زیبایی اقدام آن کارگر ، معلم ، کارمند ، کشاورز، راننده، ملوان ، مغازه دار و صنعتگر عزیزی که صادقانه و بعضا در عین نیاز ، درامد ماهانه یا تنها ملک زندگی ، یک واحد مسکونی ، زمین کشاورزی ، خودروی وسیله امرار معاش ، مغازه محل کسب ، کارگاه، کارخانه و لنج خود را برای این امر خداپسندانه پیشکش کردند، قاصر است.

چگونه می توان از دانشجویان ، دانش آموزان ، استادان دانشگاه ، طلاب و وکلای حقوقی ، هنرمندان و ورزشکارانی که حمایت خود را به طرق گوناگون اعلام کردند، قدردانی به عمل آورد؟

طراوت مهربانی عزیزانی که مسکن مهر خود را عرضه کردند تا در این اقدام مردمی سهیم شوند، در قالب کلمات نمی گنجد.

کدام هنرمند می تواند عظمت کار آن بیمار سرطانی که هزینه درمان خود را هدیه کرد ، عزیزی که یارانه ماه خود را در طبق اخلاق گذاشت یا فرهیخته گرانقدری که با نذر و نیاز ، آزادی یک مظلوم را از خدای مهربان طلب کرد، به تصویر بکشد؟

چه کسی می تواند کاری هم تراز فداکاری آن بزرگوار معرفی کند که با اصرار و عشق و ایمان ، آمادگی خود را برای تحمل حبس به جای آقای بقایی اعلام نمود.

کدام زبان و کدام قلم قادر به وصف عظمت ، وفاداری ، قدرشناسی و هوشمندی مردمی است که اینچنین می‌درخشند و برجستگی های اعتقادی و آرمانی و اخلاقی و انسانی خود را به منصه بروز و ظهور می رسانند.

این ظهور همان روح بلند و تمدن ساز و فرهنگ آفرین ملت ایران است که طی هزاران سال در کوره حوادث صیقل خورده و در عرصه های گوناگون ، توانایی ، زیبایی و عظمت خود را به نمایش گذاشته است.

پیروزی انقلاب اسلامی یک تجلی از این روح کمال جو ، آزادی خواه و عدالت طلب ملت ایران است.

به عنوان کوچکترینِ ملت ایران ، صمیمانه از همه عزیزان و سروران گرامی تشکر می نمایم.

خداوند متعال را سپاس می گویم و در برابر عظمت های ملت ایران سر تعظیم فرود می آورم. خدای مهربان را سپاس می گویم که بنده و همکارانم را در زمره این مردم همیشه سرفراز قرار داد و نشان افتخار خادمی و برخورداری از عواطف پاک ، بی آلایش و آسمانی آنان را به ما ارزانی داشت.

جناب آقای حمید بقایی و دیگر دوستان و اینجانب قدر این موهبت الهی و جوشش عواطف گرانقدر مردمی را به خوبی می شناسیم و به فضل الهی ذره ای از مسیر خدمتگزاری و دفاع از حقوق اساسی ملت فاصله نخواهیم گرفت.

در ازای این همه خوبی و بزرگواری و مهربانی مردم ، فدا کردن جان و مال و آبرو در دفاع از حقوق و منافع ملت ، متاعی کم قیمت است که با افتخار آماده تقدیم آن هستیم.

اطمینان داریم که فتح قلل رفیع عزت ، شرف ، افتخار ، آزادی و عدالت در انتظار ملت ایران است.

خداوندا این ملت بزرگ را به همه آرمانها و آرزوهایش نائل بگردان.

خداوندا دشمنان و بدخواهان این ملت را ، سرافکنده و مایوس و منکوب کن.

خداوندا این ملت عزیز را در سایه لطف یگانه هستی و گل سرسبد آفرینش حضرت مهدی (ع) همواره موفق و سربلند و پیروز بدار.

بسم الله الرحمن الرحیم 
اللهم عجل لولیک الفرج والعافیه والنصر واجعلنا من خیر انصاره و اعوانه والمستشهدین بین یدیه خداوند بزرگ را سپاسگزارم که توفیق سفر مجدد به استان سرفراز بوشهر و زیارت شما مردم عزیز را عنایت فرمود. دیروز میلاد امام حسن عسگری(ع) و فردا شهادت حضرت معصومه(علیها سلام) است. آن میلاد را تبریک و این شهادت را تسلیت عرض می کنم. - مردم بوشهر ، مردمانی مومن، انقلابی و پرتلاش بوده و هستند. مهمترین مقابله شجاعانه با ، ویژگی و از افتخارات تاریخی مردم این خطه استعمار پیر انگلیس و صیانت از استقلال و عزت ایران بوده است. 

۲- با گرامی داشت یاد شهیدان و بزرگان این دیار و بویژه قهرمان نامدار رئیس علی دلواری و یارانش ، می خواهم در دو موضوع با شما صحبت نمایم. 
موضوع اول در باره مدیریت هاست.  - مقام معظم رهبری در سخنان اخیر فرمودند که نقد و نقدپذیری منصفانه واجب است. همه باید در نظارت مشارکت کنند و خود را صاحب کشور بدانند. ضمن تشکر از ایشان و در همین راستا می خواهم درباره مشکل مدیریت ها سخن بگویم. - از ابتدای تاریخ ، مشکل جامعه بشری از ناحیه مدیریت ها بوده است . - مدیران الهی و مردمی مانند انبیاء و صالحان همواره به دنبال تقویت حقیقت خلیفه اللهی انسانها و آزادی ،عدالت، عزت ، رفاه و سعادت جامعه انسانی بوده و تمام عمر و توان خود را وقف این راه کرده اند. 

۳- آنان تلاش کرده اند تا راه رشد و کمال و تعالی اندیشه و عقل انسانها را هموار نمایند. امنیت، - تلاش کرده اند تا اراده عمومی را در راه استقرار ارزشهای انسانی صلح و سعادت هدایت نمایند. ، - آنان همواره در کنار مردم و با مردم و برای مردم بوده اند. - در اندیشه الهی و مردمی آنان ، همه ثروت متعلق به انسانها بوده و سعی کرده اند این ثروت ، به صورت عادلانه در اختیار مردم قرار گیرد. - مدیران الهی و مردمی ، فقر ، ظلم ، تبعیض و تحقیر انسانها را به عنوان مانع رشد و کمال جامعه می دانند و با تمام وجود در برابر آن ، قد علم کرده و مردم را به مبارزه با این مظاهر شیطانی دعوت کرده و می کنند. - نمی توانید حتی یک مدیر الهی و مردمی پیدا کنید که در برابر فقر اکثریت مردم و چپاول و سیری ناپذیری عده ای اندک سکوت کرده باشد و خروش انقلابی نداشته باشد. 

۴-مردم در حسرت و آرزوی برخورداری ، - اما در طول تاریخ و در اکثر مواقع از مدیران الهی و مردمی سوخته اند. ، - شیطان با برنامه ریزی و تحریک افراد خودخواه ، خودبرتربین و جاهل توانسته است مدیران غیرالهی و غیرمردمی را در بیشتر جوامع حاکم کند. وضع دنیا را ببینید. - مدیران غیر مردمی و غیرالهی ، مردم را ضعیف ، فقیر، بی اطلاع و تحقیر شده می خواهند تا بتوانند به راحتی حکمرانی نمایند. - از غم مردم بی اطلاعند و یا خود را به بی اطلاعی می زنند. - خود را برتر از مردم می پندارند و برای توده های مردم حقی قائل نیستند. - تصور می کنند که مالک زمین ومردمند. مردم را برده و رعیت و خود را ارباب آنها می دانند. نگاهی به امثال آقای ترامپ داشته باشید. - از راحتی ، رفاه و آسایش مردم خوشحال نمی شوند. 

۵- ثروت عمومی را به انحصار در می آورند و مانند اربابان جلوی بهره مندی مردم را می گیرند. - با هر اقدامی که به نفع توده های مردم است مخالفت می کنند. می گویند اگر سطح زندگی مردم بالاتر برود دیگر از آنان تبعیت نمی کنند. - خودشان را معیار حق می دانند و هر اعتراض و انتقادی را به عنوان مخالفت تلقی و با آن برخورد می کنند. - از شما مردم عذر می خواهم ولی باید بگویم که عدهای به من میگفتند تو داری با این طرحها مردم را پر رو می کنی. - معلوم است که اندیشه مدیران غیر الهی و غیر مردمی، شیطانی است. نگاه کنید:  - کشور ما کشور ثروتمندی است. زمین، دریا، جنگل، معدن، نفت، گاز و همه چیز داریم اما بسیاری از مردم زیر مشکلات سنگین زندگی کمر خم می کنند. 

۶- ثروت در دست عده ای خاص است و نمی گذارند توده های مردم از ثروت این کشور بهره ببرند. - عده ای با هر طرحی که به نفع توده های مردم است ، مخالفت می کنند و خودشان هم کاری برای مردم انجام نمی دهند. زمین ، - تصرف ثروت ملت با سوءاستفاده از بانک ها و موسسات مالی رانت خوری و سوء استفاده های بزرگ را توجیه می کنند و ،خواری آنان را خطری برای اقتصاد کشور نمی شمارند . - اما با مختصر درآمدی که از هر طریق از جمله از طریق ته لنجی آن هم با مصوبه دولت وقت به مردم برسد مخالفند و آن را مخل اقتصاد می شمارند. - یادم می آید روزی مدیر گمرک بوشهر به استاندار مراجعه کرده و گفته هفته ای چندین کانتینر لوازم آرایشی ، بود که معاون یک وزارت امنیتی

۷- تحت عنوان کالاهای سری و تحریمی وارد می کند و به تذکرات ما نیز توجهی ندارد .به همین دلیل اصرار داشت که استعفا دهد . ما جلوی ادامه این کار خلاف و مجرمانه را در این گمرک ، - آن روز گرفتیم. - از دید بعضی سوءاستفاده می تواند آزاد باشد لیکن کاری که سودی به تودههای مردم ولو با نظارت و کنترل برساند ممنوع است. سهام ، - با طرحهایی مثل مسکن مهر ، بنگاههای کوچک ، قرض الحسنه عدالت ، هدفمندی یارانه ها، اصلاح اقتصادی و هر طرحی که به نفع مردم است و آنان را عزیز و قدرتمند می کند، مخالفند. - هر جا قرار باشد یک ریال به جیب مردم برود، فریادشان بلند می شود و همه مشکلات تاریخ را به آن ربط می دهند اما در مقابل انحصار ثروت ملت در دست عده ای معدود بی تفاوتند. - دائماً مردم را محدود می کنند و به اختیارات خودشان اضافه می کنند. 

۸- دائماً از جیب مردم و سفره مردم کم می کنند و در اختیار خودشان یا عده ای خاص قرار می دهند. - به آنها می گویم که طبق قانون اساسی ، طبق عقل و منطق و اراده حق تعیین سرنوشت با مردم است و کشور باید با نظر و بر اساس ، الهی خواست مردم اداره شود. - همین مردم شما را به قدرت رسانده اند. مشروعیت تان را برای حضور در مصادر ، - اگر مردم از شما ناراضی باشند ، امور کشور از دست خواهید داد و هر لحظه که در این مناصب بمانید غیر قانونی است و توسط ملت مواخذه خواهید شد. - اگر مردم ، هر صاحب منصبی در دولت، مجلس یا دستگاه قضایی را نخواهند ، آیا آنها حق تصرف دارند و می توانند مدیریت کنند؟ - از زبان شما می گویم که مدیران و مسئولان شأنی جز خدمتگزاری مردم ندارند و آقای مردم نیستند. 

۹- اگر قرار بود عده ای خود را برتر و ارباب مردم بشمارند نیازی به انقلاب نبود. - مردم ولی نعمت و صاحب کشورند و خواستها و حل مشکلات آنها باید دستور کار متولیان امر باشد. - مردم ، انقلاب و جمهوری اسلامی را دوست دارند و پای آن جانفشانی کرده اند و اساسا انقلاب و نظام متعلق به مردم و محصول فداکاری ملت است. - اما بسیاری از حرفها ، اعمال و رفتار برخی از مقامات و مسئولان هیچ سنخیتی با انقلاب و جمهوری اسلامی و خواست مردم ندارد و موجب نارضایتی و اعتراض مردم است. - کسانی که از راه ملت و انقلاب جدا شده اند بدانند که باید مسیر خود را اصلاح کنند در غیر این صورت از جانب ملت طرد خواهند شد. 
 
۱۰-از قدرتی که ملت به آنها داده در جهت منافع شخصی و ، - کسانی که گروهی و برخلاف خواست و منافع ملت استفاده میکنند ، از مسیر ملت منحرف شدهاند. - کسانی که در مناصب و فرصت های نظام و انقلاب قرار گرفته اند و علیه خواست و منافع ملت و انقلاب عمل می کنند، باید بروند و به لطف خدا خواهند رفت. - نماینده مجلس باید زبان و سخن مردم و در خدمت مردم و مدافع حق مردم باشد نه مدافع و توجیهگر عملکرد و ظلم برخی دستگاهها به مردم .نه در مقابل مردم ،. قوانین باید در خدمت مردم باشد - دولت باید خادم و نوکر مردم باشد نه اینکه دائما از جیب مردم در آورد و خرج خود و سازمانهایش کرده و یا اموال مردم را برای پر کردن ضعفهای مدیریتی خود صرف کند. 
 
۱۱- دستگاه قضایی باید ضامن عدالت و مدافع حقوق ملت در برابر قدرتمندان و زورگویان و چپاولگران باشد. همه باید مراقبت کنند که به یک مجموعه در مقابل ملت و مدافع تمایلات سیری ناپذیر اصحاب قدرت تبدیل نشود. - این قدرتها و مناصب ، ملک پدری هیچکس نیست. متعلق به ملت است و من به شما قول قطعی می دهم که ملت در تمام موارد، حساب کشی خواهد کرد. - کسانی که در مناصب قدرت قرار گرفتهاند باید دائماً خواست و نظر ملت را بشنوند و همواره خود و برنامه های خود را در این جهت اصلاح و تنظیم کنند. - بعضی از افراد، ملت، انقلاب، جمهوری اسلامی، حق، عدالت، آزادی و خون شهیدان را به شوخی گرفتهاند. 
 
۱۲- به من می گویند چرا از مظلوم دفاع می کنی و از این بابت زشت ترین توهین ها و تهمت ها را نثار اینجانب می کنند و تازه خود را نماینده قانون و عدالت هم معرفی می کنند. - انقلاب آمد که ظلم نباشد و دفاع از مظلوم آسان شود و ارزش تلقی گردد. نه اینکه خدای ناکرده از ظالم حمایت و مظلوم نکوهش شود. - کسانی که مردم و حتی مردم شهر خودشان هم قبولشان ندارند، با حداکثر سوءاستفاده از قدرت و امکاناتی که ملت و انقلاب بوجود آورده علیه فرزندان ملت و انقلاب دست به تخریب و توهین و افترا می زنند. - مقام معظم رهبری فرمودند؛ مدیران خدمت های ارزشمند انجام داده اند و باید سپاسگزاری شود و خواستند که تهمت و افترا و توهین نباشد. - اما عده ای علیه خادمان پاک پروندهسازی می کنند و اصرار دارند راه خدمتگزاری و پاکی را مسدود کنند. دائمًا تهمت می زنند و افترا میبندند. 
۱۳-- برخلاف همه قوانین و نظر رهبری انقلاب اصرار دارند که صدایی از مردم در نیاید و کسی انتقاد نکند. به دروغ می گویند می خواهند با آیا نباید اول ، فساد مبارزه کنند در حالی که اگربنا بر مبارزه با فساد باشد با همین ها برخورد شود؟ افراد دلسوز و پاک را بدون ، - می خواهند با تبلیغات گسترده و البته در خفا مدرک و با اهداف سیاسی و غیرقانونی محکوم و از صحنه خارج و جریان انقلابی را محدود کنند. - به شما مردم عزیز عرض می کنم که بنده و دوستانم ، همه زندگی مان در خدمت ملت و پیشرفت کشور و در دفاع از حق و مظلوم و مقابله با ظلم است. - هرگز به کسی تهمت نزده و توهین نکرده و نخواهیم کرد. تلاش می کنیم از حق ملت دفاع کرده و نقد دلسوزانه داشته باشیم. ما خود را خدمتگزار مردم و عاشق انقلاب و کشور میدانیم.


۱۴- اما دائماً تهدید می کنند و تهمت می زنند. - ما در دفاع از حقوق ملت خود را برای تهمت و افترا و فشار آنان و دشمنان شناخته شده خارجی آماده کرده ایم . - اما آیا میشود در برابر تضییع حقوق ملت سکوت کرد؟ - بنده و یارانم تا زنده هستیم با همه وجود از حقوق ملت و مظلومین دفاع خواهیم کرد. - درست آن است که تمام ثروت کشور عادلانه و بر اساس ضابطه بین مردم توزیع و دستهای ناپاک از دامان ملت و بیت المال قطع گردد. - ما نوکر مردم هستیم و به آن افتخار می کنیم. 
اما مطلب دوم : در برابر استعمار است. عزیزان من ! 

۱۵- امروز به دلیل غفلت برخی از نیروهای خودی و حضور معدودی عناصر برای تسلط مجدد بر مردم و منابع و ثروت ، دشمن، استعمارگران دیروز کشور ، امیدوار و جری شده اند. - می خواهند مجددا کشور و مردم را در اختیار خود بگیرند. - نخست وزیر قبلی انگلیس در وقت خداحافظی به عنوان مهمترین دستاورد دوران خود گفت که : کاری کرده است که دیگر جریان ضد انگلیسی در ایران به قدرت نرسد! حساسیت و ، - عجیب است که آن زمان کسی در ایران در برابر این سخن عکسالعملی نشان نداد. - آیا می شود از ملاقاتهای برخی مقامات با عناصر انگلیسی رمز گشایی کرد؟ - آیا نباید معلوم شود وزیر خارجه انگلیس در سفر اخیر به ایران در چه مواردی صحبت کرده وخواسته است که با چه کسانی برخورد شود؟ 
 
۱۶- مگر مردم نامحرمند؟ آیا نباید جزئیات و کلیات مسائل با مردم در میان گذاشته شود؟ 
عزیزان من! - امروز استعمارگران با مشاهده برخی عناصر ضعیف، به غلط تصور کرده اند که ملت ایران نیز ضعیف شده است و می خواهند بساط گذشته را بازسازی کنند. - من می خواهم از زبان شما بگویم که ملت بزرگ ایران امروز آگاهانه و هوشمندانه ایستاده است و اجازه نخواهد داد که دشمنان از در رانده شده، مجددا از پنجره وارد شوند و مقدرات کشور را به دست بگیرند. - بدانند در ایران هر کسی در مظان دوستی و داشتن سر و سرّ با بیگانگان منفور همگان بوده ، و بهخصوص با استعمار پیر انگلیس و آمریکا باشد و به دست ملت مجازات خواهد شد. 

۱۷- ما و همه ملت ایستاده ایم و اجازه نخواهیم داد با سوء استفاده از برخی انقلاب وملت و فرزندان ملت را محدود کرده و ،فرصت ها و امکانات راه را برای سلطه بیگانه هموار کنند. - ما یک جان ناقابل و آبروی خدادادی داریم و آن را تقدیم دفاع از ملت و انقلاب خواهیم کرد. - همچون گذشته ملت ایران اجازه نخواهد داد که به نام انقلاب و به کام عده ای خاص، حیثیت و ثروت ملت غارت شود. - من کسانی را که به واسطه انقلاب و جمهوری اسلامی در برخی مناصب و مدیریت ها نشسته اند و برخلاف خواست ملت و انقلاب عمل می کنند ، نصیحت می کنم که از جدایی از ملت و مقام پرافتخار نوکری مردم و از انحراف از راه ملت دست بکشند و هرچه زودتر به راه ملت بازگردند. 
 
۱۸- درغیر این صورت معلوم است که ملت درباره آنها چه نظری خواهد داشت. - به فضل الهی ملت ایران مشکلات را پشت سر خواهد گذاشت و همه آرمانها و آرزوهای خود را محقق خواهد کرد. - به فضل الهی یاور حقیقی ملت ها و منادی بهار انسانها خواهد آمد و جهان را سرشار از عدالت و عشق و آزادی و رفاه خواهد کرد. یک تذکر؛  - همه مراقب باشند، هر نوع تنش، درگیری یا حرکت خلاف و تهمت و افترا و تخریب محکوم است و ارتباطی با ما و ملت ندارد. - یاد شهیدان و امام شهیدان و جانبازان و آزادگان و ایثارگران را گرامی می داریم. سلام و درود خداوند بر آنان باد. - از خداوند می خواهم که همگان را به راه راست هدایت فرماید. - ای خدای بزرگ ! یار و یاور حقیقی مردم را برسان 

۱۹- به دست و خواست مردم جهان ، او را حاکم کن - ملت بزرگ ایران را از یاوران اصلی او قرار بده - ملت ایران را حفظ کن و بر قلل رفیع کرامت جهان بنشان - مشکلات ملت را برطرف کن - جوانان ما را حفظ کن - بدخواهان ملت را منکوب کن - ملت بزرگ و رهبری عزیز انقلاب را در سایه آن عزیز یگانه محفوظ بدار 
والسلام علیکم و رحمه الله و برکاته

 بعضی ها از من ایراد می گیرند که چرا انقدر از انقلاب صحبت می‌کنم. پاسخ اش این است که انقلاب محصول تلاش های فکری و روحی یک ملت بزرگ و تمدن ساز است. وقتی ما از انقلاب دفاع می کنیم در واقع از خواسته یک ملت دفاع می کنیم. دفاع از انقلاب به معنای دفاع از سازمان ها ونهادها نیست بلکه معنایش دفاع از آرمان های مردم است.

 

 ملت ایران امروز جدی تر از سال ۵۷ به دنبال آرمان های انقلاب است. علی رغم دستاوردهای عظیم انقلاب هنوز تا رسیدن به آرمان های بلند آن فاصله طولانی و بزرگی وجود دارد.

 

 تحولات دورنی انسان ها نه مرز جغرافیایی دارد و نه مرز نژادی. امروز هر آرمان و مطالبه‌ای را که مطرح می‌کنیم به همه انسان‌ها مربوط می‌شود. نگاه ما قومی و نژادی نیست. صحبت های من جهانی است.

 

 احیای حقیقت انسانی توسط رهبری انسان کامل یعنی امام عصر (عج) اولویت همه انسان ها بوده است و هست. ما همه این ارزش ها را و بالاترین رفاه و عزت برای همه انسانها می خواهیم.

 

استبداد، ظلم، فاصله طبقاتی باید جای خود را به خوبی ها وآرمان های اصیل  بدهد. شیطان و شیطانیان همواره تلاش کرده اند تا در مسیر تحقق آرمان‌ها مشکل ایجاد کنند.

 

اشرافیت اقتصادی و سیاسی راز و رمز همه تبعیض ها در طول تاریخ بوده است. آزادی و ثروت با فریبکاری در دست انسان های خودخواه قرار گرفته است. نظام سرمایه داری لیبرال اوج این تمامیت خواهی در تمام جهان است.

 

جهان پر از امکانات است. اگر درست مدیریت شود همه می‌توانند در صلح و آرامش زندگی کنند. انحصار همه امکانات و فرصت ها در دست عده ای خاص است که حاکم جهان هستند.  

 

 قانون اساسی جمهوری اسلامی ایران تنها سند معتبر و میثاق ملی ما است که امروز در اختیارمان است. نظرهای زیادی وجود دارد که در جای خودش محترم است اما سند معتبری که در اختیار ملت است قانون اساسی است.

 

 قانون اساسی دو بخش مجزا دارد که در یک بخش به حقوق اساسی و آرمان های ملت ها اشاره می‌کند که این آرمان‌ها جهان شمول است و در هر جای دنیا عرضه اش کنی می‌تواند به عنوان سند مترقی استفاده شود. حدود ۴۰ اصل در ارتباط با آرمان های مردم صحبت می‌کند که به من به تعداد محدودی از آنها اشاره می‌کنم.

 

با برشمردن بخشی از اصول قانون اساسی که مربوط به رعایت حقوق اساسی مردم در نظام جمهوری اسلامی ایران است ، اظهار کرد: قانون اساسی ما مترقی ، انسانی و معقول است اما تا رسیدن به آن و تحقق پیداکردن اش راه زیادی در پیش داریم. برخی قانون را نمی شناسند و نمی خوانند اما برخی هم قانون را می خوانند ولی به آن عمل نمی کنند.

 

ملت ایران به دلیل فشارهای مستکبران و سوء مدیریت با مشکلاتی مواجه شده است اظهار کرد:  در سالهای پیش رکودی بی سابقه به وجود آمده است، فاصله طبقاتی به وجود آمده است و اعتماد عمومی کاهش یافته است و مواردی چون عملکرد نادرست در  نظام بانکی را شاهد هستیم به شدت بر رنج مردم افزوده شده است و در چنین شرایطی به مدیریت مردی نیازمندیم.

 

متاسفانه ارائه آمارهای نادرست بر اعصاب و روان جامعه تاثیر منفی گذاشته است و این خود اختلال را در بازار  بیشتر می‌کند.

 

 با شکسته شدن انحصار و مشارکت مردم در مدیریت کشور می توان از این شرایط عبور کرد گفت:  با مدیریت مردمی و تحول گرا می‌شود از شرایط فعلی عبور کرد و این در حالی است که ما در حوزه سیاست خارجی در سالهای اخیر علی رغم ادعاها با داشتن اختیارات فراوان و دادن امتیازهای بزرگ در شرایطی قرار داریم که باور عمومی بر این است که ده ها سال به عقب بازگشتیم.

 

عضو مجمع تشخیص مصلحت نظام با تاکید بر اینکه مردم ایران همواره صلح طلب بوده اند و هیچ گاه جنگ را ا نتخاب نکرده اند اظهار کرد: ما به دنبال جایگزینی منطق و گفتگو به جای کینه ورزی و دشمنی هستیم و این امری است که باید در جهان حاکم شود. همانطور که ملت ما به اصالت گفت‌وگو و پایبندی به تعهدات تاکید داشته است.

 
 همه کشور متعلق به ملت اند هیچ کس بالاتر از ملت نیست و ثروت و قدرت های کشور باید از انحصار خارج شود و در اختیار ملت قرار گیرد؛ چرا که هر گاه اراده عمومی ملت شکل گرفت آن روز یوم الله و نقطه عطف تاریخی است که اگر این اراده در همه عرصه ها پیدا شود آنگاه شاهد پیشرفت ها خواهیم بود و امروز نیز به کسی نیاز د اریم که پاک ، عاشق ،‌شجاع و فداکار باشد.

 

‌ برنامه ای برای ریاست جمهوری ندارم و از بقایی به عنوان نامزد اصلح حمایت می کنم.

 

توافق ایران و ۱+۵ نیز گفت: توافق به لحاظ حقوقی یک سند است. توافقی که اتفاق افتاده به لحاظ حقوقی یک سند است.نهادهای مختلف در جمهوری اسلامی ایران آن را تائید کردند. مقام معظم رهبری هم پایبندی خودشان را به آن اعلام کردند اما مشکلی هست آن اطلاعاتی است که درباره این سند به مردم داده شده است. هر دو طرف اطلاع رسانی درستی انجام نداده اند.ظرفیت هایی برای این سند تعیین کردند و ادعاهایی را برای نتایج این سند طرح کردند که واقعیت نداشته است.

 

 گفتند که تحریم‌ها برداشته می‌شود و روابط با کشورهای متخاصم بهبود پیدا می‌کند. وضع بانک ها و بیمه ها عوض می‌شود و تمام تحریم های ناشی از فشاربه بانک ها ،‌نفت و حوزه های اقتصادی برداشته می‌شود. بعدها که در عمل و به طور واقعی با این سند ها مواجه شدند معلوم شد که این ظرفیت ها در این سند وجود ندارد.یکی از مهمترین ادعاها این بود که تحریم‌ها برداشته شد و تحریم های جدیدی هم اعمال نمی شود. در حالی که وقتی تحریم های جدید را اعمال کردند مسئولین کشور ما حاضر نشدند از آن‌ها شکایت کنند. رفتند به اصل سند مراجعه کردند و دیدند که چنین موضوعی در سند نیست.

 

 باید ملت را با تمام جزئیات در جریان قرار می دادند و چه بسا در این مورد باید از ملت نظرخواهی می شد. اما به لحاظ حقوقی یک سندی است که تصویب شده اما اگر تصور کنیم از دل این سند همه مسائل برطرف خواهد شد، خیر این طور نیست کما اینکه خیلی از تحریم های قدیم هنوز هم پابرجاست.

 

 در ارتباط با چگونگی اقبال نشان دادن مردم به جریان احمدی نژادی ها در حالی که از سوی دیوان محاسبات دوازده هزار میلیارد تومان تخلف برای وی ثبت شده است و تورم در زمان وی در حدود ۳۴/۷ درصد بوده است تصریح کرد: اطلاعاتی که دادید را باید اصلاح کنم. بالاترین تورم سال ۹۱ بوده است که سه جهش خارج از اراده دولت  در قیمت ارز اتفاق افتاد. کمک خارجی ها و داخلی ها بود . آن‌ها با هم بودند. الان من این موضوع را تشریح نمی کنم ولی در آینده حتما آن را تشریح خواهم کرد. در همان پیام های ویدیویی به آن اشاره می‌کنم . چون کنفرانس خبری جای توضیح دادن این حساب ها نیست. می خواهیم تعداد بیشتری سوال هایشان را مطرح کنند.

 

و آن سالی که بیشترین فشارها بود حتی کسانی که مامور بودند بازار ارز را کنترل کنند خودشان سکه و دلار می خریدند. برخی نهادها در تهران ۵۰۰ هزار تا ، ۲۰ هزار ،۳۰ هزار سکه می خریدند تا بازار ارز را همانطور ملتهب نگه دارند و بعدا به جای اینکه به پیمان کاران شان پول بدهند سکه و ارز می دادند. همه این موضوعات مستند است. آن فشارها و سه جهش ارزی تورم ۳۰/۵ درصد را ایجاد کرد. این که تورم ۴۸ درصد یا ۷۰۰ درصد در دولت ایجاد شده بود سندیت ندارد. تورم نقطه به نقطه در دولت قبل به ۴۰ درصد نرسید. به سایت بانک مرکزی مراجعه بفرمائید. تورم ۴۰ درصد نقطه به نقطه مربوط به آبان ماه سال ۹۲ در دولت یازدهم است .

 

 مسابقه است هی می گویند ۱۲ هزار میلیارد یا ۱۵ هزار میلیارد تخلف انجام داده اند . کسی هم از آنهایی که این موضوعات را می گویند حساب کشی نمی کند. ما هیچ وقت پاسخ نداده ایم؛ چرا که این مدل برخورد با مسائل جامعه را اساسا قبول نداریم. یکی هست که اتهام می زند و به جای آنکه در مراجع رسمی سند ببرد و اثبات کند به متهم می گوید اثبات کند که آن چیزی که من گفتم غلط است. با چنین مدیریت  آن کسی که شارلاتان تر است حاکم می‌شود مثل استدلال آمریکایی ها در مسائل هسته‌ای . آن‌ها می گفتند شما منحرف شده اید. ما می گفتیم سندتان کو ، به ما می گفتند شما ثابت کنید که چنین موضوعی نیست.

 

این درست مثل استدلال آمریکایی ها در برابر ما در موضوع هسته‌ای بود. آن‌ها هم به ما همین را می گفتند . حالا هم افراد را می گیرند و می برند و اخلاق سیاسی را زیر پا می گذارند و برخی هم به ما می گویند شما هم همین کار را کنید، به خدا به پیر و به پیغمبر ما از آن‌ها وارد تریم اما اعتقادی به این کار ها نداریم و زیر پا گذاشتن اخلاق را دون شان انسانی می دانیم.

 
با اشاره به موضوع تخلف دوازده هزار میلیاردی شخص وی که از سوی دیوان محاسبات اعلام شده بود اظهار کرد: الان هم برخی می گویند دوازده هزار میلیارد را برده اند، بیهوده تهمت می زنند ، حال می گوییم آقا بیایید و ثابت کنید. چه کسی برده است؟ کی برده است؟  کجا برده است؟ متاسفانه برخی رسانه ها توجهی به این موضوعات نمی‌کنند و چون می بینند که رقیبشان متهم شده است هر چه که می خواهند منتشر می‌کنند.

 

آیا شما جایی یک کوچولو تهمت هایی که می زنید اثبات کرده اید ؟ نکند با خودتان فکر می کنید که اگر این شکایات را به قوه قضاییه ببرید طرف ما را می گیرد؟ معلوم است که شکایتی علیه ما بشود قوه قضاییه حتما طرف ما را نمی گیرد نمونه اش هم در همین جلسه پیش روی من نشسته است.

 

احمدی نژاد با اشاره به حمید بقایی که در کنار وی نشسته بود اظهار کرد: این آقا پنج ماه در یک اتاق کوچک در انفرادی وزارت اطلاعات در دولت یازدهم نگهداری شد و نور و آفتاب را ندید اما چه چیزی به دست آورد؟ بزرگترین تهمت های تاریخ را به ما زدند و کسانی را مامور کردند که تمام اسناد هشت ساله دولت ما را زیر رو کردند و نهایتا به این رسیدند که هیچ چیز پیدا نمی کنند و خودشان هم عصبانی شده بودند .

 

وی ادامه داد: برخی می گردند و یک چیزهایی برای خودشان می گویند اشکالی ندارد این موارد را اثبات کنید. این  همه آدم را گرفتید من می خواهم خواهش کنم که جلسات محاکمه افرادی که گرفتید را علنی کنید تا مردم بدانند چه پیش آمده است و متهمان چه پاسخ هایی داده اند.

 

وی با اشاره به اینکه از رئیس بانک مرکزی دولت دهم درخواست کردم تا لیست کسانی که از بانک مرکزی وام گرفته بودند را منتشر کند اظهار کرد: من خودم به رئیس بانک مرکزی وقت گفتم هرکدام از اعضای دولت من از هزار تومان تا هر چند میلیون تومان وام گرفته اند بیایید و اسامی شان را منتشر کنید. اما در نهایت به این جا رسیدیم که گفتند باید خودشان درخواست کنند و ما نمی توانیم اسامی را منتشر کنیم.

 

 عذرخواهی مدیرمسئول روزنامه شرق از حمید بقایی اظهار کرد: مگر مدیر مسئول روزنامه شرق بابت گزارش هایی که علیه آقای بقایی کار کرده بودند عذرخواهی نکرد؟ مگر آقای اشرفی اصفهانی عذرخواهی نکرد؟ چرا عذرخواهی کردند؟ خیال می کنید از زندان می ترسند ؟ آقای اشرفی اصفهانی فرزند شهید است و نان شهید را خورده است و از زندان نمی ترسد او فهمید اشتباه کرده است و این را اعلام کرد آقای عطریان فر هم در نامه ای مفصل اعلام کرد که انتقاداتی که از دولت های نهم و دهم داشته ایم وجود خارجی نداشته  است.

 

 من حاضرم تمام ثروت دولت مردانم را با یک دهم ثروت یکی از وزاری دولت فعلی عوض بکنم تا ببینید شرایط چگونه است.

 

وی با بیان اینکه در سال ۸۸ رژیم صهیونیستی فرمان ایجاد وضعیت بحرانی را در ایران داد اظهار کرد: نمی خواهم بگویم چه کسی فرمان حمله و ایجاد بحران را داد . همان کسی که مرد ! البته رژیم صهیونیستی را می گویم. رژیم صهیونیستی فرمان حمله را داد و در ایران هم کسی آن را در سال ۸۸ فرماندهی کرد.

 

رئیس دولت های نهم و دهم با طرح این پرسش که چرا برخی از اعلام کاندیداتوری بقایی می ترسند اظهار کرد: شما که هر چه خواستید در چهار سال گذشته گفتید و ما هم سکوت کردیم حالا چرا دست و پایتان را گم کرده اید و می گویید بقایی باید رد صلاحیت شود و این که اصلا  چرا باید به صحنه بیاید و شما چرا باید به صحنه بیایید؟ اگر بقایی رئیس‌جمهور شود که این کار را می‌کند باید این فضای بی اخلاقی نیز در کشور عوض شود.

 

عضو مجمع تشخیص مصلحت نظام با اشاره به موضوع تخلف ۱۲ هزار میلیاردی ادامه داد: می‌گویند ۱۲ هزار میلیارد را به بیت المال برگردانده اند لابد آپارتمان صد متری من را در نارمک فروخته اند و خودم خبر ندارم. از کجا برگردانده اید؟ اصلا کجا بوده است که بخواهید برگردانید؟ این فضای بی‌اخلاقی باید در کشور عوض شود.

 

به گزارش ایسنا احمدی نژاد در بخش دیگری از این کنفرانس خبری در پاسخ به پرسشی مبنی بر اینکه احتمال رای آوری بقایی را تا چه اندازه پیش بینی می‌کنی اظهار کرد: این سوال که می گویید فکر می کنید بقایی چقدر رای دارد یعنی چه ؟ این چه سوالی است که می پرسید؟ مردم باید تصمیم بگیرند. ملت است که باید انتخاب بکند. البته رای بالایی هم در انتظار آقای بقایی است.

 

وی افزود:  هر اتفاقی می افتد به دولت قبل نسبت می دهند تا جایی که به نظر می رسد کشته شدن حضرت هابیل هم تقصیر ما بوده است. اینکه بیاییم و کلی گویی کنیم که همه چیز سیاه بوده است و الان همه چیز سفید است درست نیست . البته اگر دولت قبل بخواهد بازگردد حتما تغییراتی در مشی خود ایجاد خواهد کرد. خیلی ها نباید در دولت باشند و نیز مر قانون هم باید رعایت شود.

 

احمدی نژاد با بیان اینکه تنها دولتی که مخالفین اش برای حمله  مصونیت کامل داشته اند دولت وی بوده است ،‌اظهار کرد: این وضعیت در دوران دولت من وجود داشت.

 

وی در پاسخ به پرسش دیگری مبنی بر اینکه واکنش اش در برابر رد صلاحیت حمید بقایی چه خواهد بود اظهار کرد: چه دلیلی وجود دارد که ایشان تائید صلاحیت نشود همانطور که بقیه تائید صلاحیت شدند ایشان هم باید تائید شوند و من از راه های مختلف تمام تلاش ام را می کنم و ان‌شاء‌الله مشکلی هم پیش نمی آید.

 

وی همچنین در پاسخ به سوال دیگری مبنی بر اینکه احتمال ائتلاف وی با اصولگرایان در انتخابات آتی به چه صورت خواهد بود اظهار کرد: من فکر نمی کنم هدف آقای بقایی برادر عزیزم صرفا رسیدن به کرسی ریاست جمهوری باشد ما این را قبول نداریم و درست نمی دانیم اما باید تلاش کنیم وظیفه خود را برای اعتلای جامعه انجام دهیم.

 

وی ادامه داد: ائتلاف برای زمانی است که می خواهیم قدرت را تقسیم کنیم. ما در جمهوری اسلامی این کارا را به رسمیت نمی شناسیم و آن را آفت می دانیم. انقلاب برای اصلاحات انجام شده است و ما نیز برای حرکتمان باید اصولی داشته باشیم و هر دوی اینها را می پذیریم و اما اگر قرار باشد به یکی از این دو بیش از دیگری اهمیت بدهیم درست نیست. ما هیچ وقت تلاش نمی کنیم که دایره انتخاب مردم را محدود کنیم چرا که در دولت آزادی وجود دارد و این ملت هستند که باید خودشان انتخاب کنند.

 

احمدی نژاد در بخش دیگری از این کنفرانس خبری در پاسخ به پرسشی در زمینه حصر میرحسین موسوی و مهدی کروبی و نیز علت نامه نگاری اش به محمد خاتمی اظهار کرد: من هیچ گاه نگفته ام که در دولت ضعفی وجود نداشته است اما شاخص ها می گویند آن دوره بهترین دوره در شصت تا هفتاد سال پیش است.

 

وی گفت:‌ نامه مشایی یک نامه تاریخی است . ما همه را به راه انقلاب دعوت می کنیم. من هم به ترامپ و هم به بوش نامه دادم. آیا مشکلی هست؟ آقای مشایی تلاش کرد تا برداشت های دیگری از اصلاحات را نشان دهد. من کار ایشان را تحسین می کنم.

 

وی افزود: اینکه عده ای در حصر و ممنوع التصویر هستند مخالف نظر ما است. من قبلا هم گفتم راضی به ممنوع التصویری و حصر هیچ کس نیستم. این اعتقاد من است . برای همین اعتقاد در هشت ساله دولت در مواجهه با پاسداری از حقیقت و آزادی انتقادات سنگینی به ما وارد شد. من در آن مناظره انتخاباتی به آن آقا گفتم من به شما علاقه دارم و من همه هفتاد میلیون نفر ایرانی را دوست دارم.

 

وی در ارتباط با ضرورت اصلاحات در سیستم نظام اظهار کرد: ما خواهان اصلاحات دائمی در سیستم اداری خودمان هستیم. هیچ کس ادعا نکرده که همه چیز درست است. نقاط ضعفی داریم . سال ۸۴ گفتم دارم وارد محدوده ممنوعه قدرت می شوم.

 

یعنی واقعا فکر می کنید ثروت کشور در دست روحانیت است. بعضی ها وضع شان خوب شده اما اکثرا مثل من و شما هستند.

 

احمدی نژاد در ارتباط با رهنمود رهبری مبنی بر عدم حضور وی در انتخابات گفت‌: رهبری رهنمود کردند برای دو قطبی شدن فضا وارد انتخابات نشویم. حالا شما از کسانی اسم می برید که وارد صحنه رقابت شده اند  و در واقع دو قطبی شکل گرفته است حال اگر ما بیاییم فضا دو قطبی می‌شود یا سه قطبی؟ پس الان شرایط مخالف نظر رهبری نیست.

 

وی  در پاسخ به انتقاد یکی از خبرنگارها در ارتباط با حضور عده ای که جزء اصحاب رسانه نبودند و در میان سخنرانی احمدی نژاد کف می زدند و او را تشویق کردند گفت:‌ ما همه باید به هم احترام بگذاریم . چرا می گویید در نشست های خبری کسی برای کسی کف نمی زند؟ ما در نیویورک سخنرانی می کردیم و کف می زدند. الان هم جمع شده ایم تا به تفاهم برسیم. برای دعوا نیامده ایم و من کسی بودم که بیشترین مواجهه را در دنیا با رسانه ها داشتم.هیچ دو نفری را در دنیا پیدا نمی کنید که مثل هم باشند. به جز من ، بقایی و مشایی.

 

خبرنگار دیگری با حضور در پشت تریبون از احمدی نژاد در ارتباط با رابطه دولت احتمالی بقایی با همسایگان خلیج فارس سوال کرد اما چون خلیج فارس را به اختصار خلیج خواند مورد انتقاد سایر خبرنگاران قرار گرفت. احمدی نژاد نیز بلند به او متذکر شد که منظور ایشان از خلیج همان خلیج فارس است و گفت : خلیج فارس همیشه خلیج فارس بوده است. حالا شما نخواهید این خبرنگاران که نماینده رسانه اش است از نان خوردن بیفتد. اگر یک دولت مردمی و انقلابی در ایران روی کار بیاید روابط خیلی خوبی با همسایگان خواهیم داشت.

 

دلیلی برای رد صلاحیت بقایی نیست. من همه تلاشم را می کنم تا او تائید صلاحیت شود اما بدلی هم برای او در نظر گرفته ایم.

 

من قبلا در ارتباط با آن موضوع صحبت کردم و رهبری هم صحبت های خودشان را ا نجام داده اند به آن صحبت ها مراجعه کنید.

 

احمدی نژاد در پاسخ به این فرضیه که رسانه های دنیا ترامپ و او را شبیه هم می خواندند اظهارکرد: من موضع ام را صراحتا در مورد ترامپ بیان کردم که انعکاس وسیعی هم در دنیا داشته است. از نظر من ترامپ همان کاری را می‌کند که اگر کلینتون بر سر کار می آمد ، انجام می داد چرا که همه آن‌ها محصول سیاست آمریکا هستند. ایشان آسیا را برای جنگ آماده می‌کنند آیا افزایش بودجه نظامی اش برای رفع معضل اشتغال در داخل کشور است ؟

 

رئیس دولت های نهم و دهم در پاسخ به این انتقاد که شما موضع خود را تغییر می دهید گفت: من کی موضع خود را تغییر داده ام. همان حرف هایی را می زنم که آن موقع می زدم. ما از اول دنبال اصلاحات واقعی بودیم. ما تابلوی اصلاحات نداریم اما می خواستیم اصلاحات بین مردم و حکومت را انجام دهیم.

 

در بخش دیگری از این نشست احمدی نژاد با خنده خطاب به سوالات متعدد خبرنگاران گفت:‌احمدی نژاد همیشه سوال زا بوده است.

 

همچنین وی در پاسخ به چرایی حمایت از مرتضوی گفت:‌ اولا من در نماز جمعه تهران در ما ه رمضان آن سال سخنرانی کردم و به موضوع کهریزک پرداختم و گفتم این اتفاق یک جنایت و فساد است . اسنادش هست و به آن مراجعه کنید اما سوال من این است آیا سازمان زندان ها ، نیروی انتظامی و قوه قضاییه زیر نظر دولت بوده است؟ زمانی که مرتضوی به تامین اجتماعی رفت هیچ کدام از این موضوعات مطرح نبود ؟ د رست است که معذرت خواهی کرده اما هنوز محکوم نشده است. شما نگران نباشید اگر شکایتی از من و دولت ام باشد قوه قضاییه از ما دفاع نمی کند.

 

احمدی نژاد در پاسخ به پرسشی مبنی بر اینکه آیا تمایلی به اعلام راه‌های پیش بینی شده‌اش برای مقابله با رد صلاحیت حمید بقایی دارد یا خیر اظهار کرد: من این سئوال را به راحتی جواب می‌دهم. جواب من خیر است. حتماً می‌توانم از راه‌هایی که پیش بینی کرده‌ام به نتیجه برسم. شک نکنید که راه‌هایی را در نظر داریم البته بسیار منطقی و مستدل جلو خواهیم رفت و آرامش کشور را نیز حفظ می‌کنیم.

 

وی در پاسخ به پرسشی دیگر مبنی بر علت مخالفت جریان اصولگرا و اصلاح طلب با حضور وی و همفکرانش در انتخابات اظهار کرد: دلیل این موضوع را باید از خودشان بپرسید. سال ۸۴ هم اصولگراها موافق من نبودند. آنها دو دسته شدند و هر کدام هم کاندیدای خودشان را داشتند و به من فشار می آوردند که در انتخابات شرکت نکنم. در طول هشت سال ریاست جمهوری هم منتقد من بودند. به هر حال باید دلیل این موضوع را از خودشان بپرسید نه من.

 

وی افزود: راستش را بخواهید من هنوز متوجه نشده‌ام چرا عده‌ای می‌گویند برخی در صحنه حضور داشته باشند و برخی حضور نداشته باشند. برای چه چنین حرفهایی را می زنند؟ این ملت است که باید تصمیم بگیرد. به نظر من مشکل این است که احزاب چپ و راست خود را از مردم بالاتر می بیند.

 

رئیس دولت های نهم و دهم در بخش دیگری از این کنفرانس خبری در پاسخ به پرسشی مبنی بر علت تناقض گویی های وی در زمان های مختلف اظهار کرد: من معتقدم تنها کسی هستم که هیچ کس نمی تواند از من تناقضی را پیدا کند. این که شما می گویید من ابتدا اعلام کرده ام که از کسی حمایت نمی کنم اما بعد از آقای بقایی حمایت کرده ام به این دلیل است که سئوال های جابه جا می کنید و من را به تناقض گویی متهم می کنید. من حرفی را در مهرماه سال گذشته زدم که این برای شرایط مهرماه بود. یک اطلاعیه هم در ۲۳ بهمن ماه منتشر کردم که مربوط به شرایط همان زمان است.

 

وی ادامه داد: شما تاریخ اعلام کاندیداتوری آقای بقایی را در انتخابات در نظر بگیرید و ببینید که من پیش از اعلام کاندیداتوری ایشان گفتم که از کسی حمایت نمی کنم چون نمی دانستم که ایشان وارد صحنه شود. حال که وارد شده است من حمایت کرده‌ام. آیا این تناقض گویی است؟ من روزی هم گفتم که هیچ وقت در عالم سیاست باز نمی‌گردم اما ممکن است که شرایط عوض شود و باز گردم.

 

احمدی‌نژاد همچنین در بخش دیگری از سخنانش با بیان اینکه بیشترین ارتباط را با رسانه ها دولت های نهم و دهم داشتند اظهار کرد: ما اولین بار به منتقدان خودمان برای نقدهای منصفانه شان جایزه دادیم. ما بیشترین ارتباط را با رسانه‌ها داشتیم، به هیچ کس هم بی توجهی نکردیم و در مقابل هیچ سئوالی هم اخم و ناراحتی نشان ندادیم.

 

وی در بخش دیگری از کنفرانس خبری خود با خبرنگاران در پاسخ به پرسشی در زمینه برنامه‌اش برای سال‌های آتی جهت حضور در انتخابات ریاست جمهوری اظهار کرد: رهبری به من توصیه کردند که کاندیدا نشوم. نه اینکه نسبت به مسائل کشور بی تفاوت باشم. ضمن اینکه بعضی‌ها می گویند این توصیه رهبری نهی کامل من از ورود به سیاست است و برخی هم می‌گویند این تنها یک توصیه است. همانطور که رهبری هم خودشان گفتند این توصیه‌ای است به برادر مومنم. در هر حال من خودم برای ریاست جمهوری برنامه‌ای ندارم.

 

احمدی‌نژاد  در پاسخ به پرسشی درباره وعده‌های اقتصادی حمید بقایی برای مردم در صورت پیروزی در انتخابات اظهار کرد: آقای بقایی خودش برنامه هایش را اعلام می کند اما آن تصویری که من می بینم این است که مدیریت آقای بقایی حرکتی بسیار سریع به سمت بهبود شاخص های اقتصادی خواهد داشت و به محض اینکه مدیریت کشور را در دست بگیرند قیمت نفت اصلاح می‌شود، به موضوع اشتغال و مسکن توجه می شود و ساختار اداری اصلاح خواهد شد.

 

احمدی نژاد در پاسخ به پرسشی دیگر مبنی بر اینکه چرا وی وقوع رویدادهایی چون حوادث بازداشتگاه کهریزک، توقیف روزنامه ها و دستگیری فعالان سیاسی توسط وزارت اطلاعات را خارج از اختیاراتش می‌داند اظهار کرد: بله کهریزک و وزارت اطلاعات مال ما نبوده است. اما شما که این پرسش را می کنید مال ما هستید شما سال‌ها شاهد بودید که به ما تهمت زدند و توهین کردند. اما یک پرسش من در مناظرات سال ۸۸ تهمت بزرگان نظام تلقی شد در حالی که من فقط گفتم صحنه را در این انتخابات فلانی دارد اداره می کند. آیا این توهین است؟ آن آقایی که روبروی من نشسته بود خودش ۶ بار تائید کرد که سه دولت سازندگی، اصلاحات و جنگ با هم هستند. حال این که من سئوالی را مطرح کنم که چرا بچه های فلانی میلیاردر شده اند و از کجا این پول را آورده اند تهمت است؟ اتفاقاً طبق قانون اساسی همه مسئولان باید دارایی های خود را کتبا به قوه قضائیه اعلام کنند و من نیز خودم هم همین کار را کرده ام.

 

احمدی نژاد ادامه داد: ما در طول انتخابات به چه کسی توهین کردیم؟ آیا اصل نظام فلان کس است؟ طبق قانون همه با هم برابر هستند و دیگر یک فرد اصل نظام نخواهد شد. ما با چنین اندیشه ای مخالف هستیم. می گویند ۴۸ هزار سند در میراث فرهنگی گم شده است. چنین ادعایی کجا اثبات شده است؟ هر کس به هر کس تهمت می زند باید خودش آن تهمت را اثبات کند نه اینکه من به دنبال تکذیب کردن آن باشم.

 

وی ادامه داد: من می گویم بروید و اثبات بکنید که همه ما را هم اعدام کنند. آنها که تصمیم گیر هستند طرفدار ما نیستند بلکه از خدایشان است که چیزی از ما پیدا کنند. پس بروند و تهمتهایی را که می زنند را اثباث کنند.

 

رئیس دولت های نهم و دهم با بیان اینکه در سالهای پایانی دولتش عده ای او را دیکتاتور خطاب می کردند اظهار کرد: به من می‌گفتند دیکتاتور. باید چیزی در دست من باشد که دیکتاتور باشم. چه چیزی در دست من بود؟ من باید ارتش و نیروی مسلحی در دستان خود داشتم تا بتوانم از آن استفاده بکنم اما آیا چنین بود؟ یک معلم ساده آمده و رئیس جمهور شده است. چیزی دستش نبوده است که او را دیکتاتور خطاب می‌کردند.

 

احمدی نژاد افزود: می گویند دولت ما، دولت بی‌سوادها بود و من نیز ضد علم هستم. پاسخ من این است همان دانشگاهی که به شما لیسانس داده است به من هم دکترا داده است و الان در دانشگاه تدریس می‌کنم. این کجایش ضد علم است؟

 

وی همچنین در پاسخ به پرسشی در زمینه خس و خاشاک خواندن معترضین انتخابات سال ۸۸ اظهار کرد: من نگفتم مردم خس و خاشاک هستند. من گفتم کسانی که خیابان‌ها را به هم ریختند، مغازه ها را آتش می‌زنند و مردم را آزار می دهند خس و خاشاک هستند. نوار و صوت سخنرانی های من نیز موجود است.

 

احمدی‌نژاد با بیان اینکه من تنها مسئول ارشد جمهوری اسلامی هستم که راحت در هر نقطه ای از کشور میان جمع مردم می‌روم اظهار کرد: مردم خیلی خوب هستند و من نیز در هر نقطه از کشور که باشم در میان آنها می روم. فکر می کنم یکی از دلایل اش نیز این است که حرفهایی که علیه من زدند را مردم قبول نکردند.

 

وی با بیان اینکه اگر میلیاردها رسانه هم به من حمله کنند از دفاع از حقوق مردم دست بر نمی‌دارم، اظهار کرد: در موضوع مذاکرات هسته‌ای جناح چپ می‌گفت دولت احمدی نژاد تندرو و جنگ طلب است و جناح راست نیز می‌گفت شما لیبرالید و به دنبال مذاکره با آمریکا می‌گردید، اما باید بگویم هیچ سندی علیه حقوق ملت در دولت ما امضا نشد و  من نیز جواب تمام تهمت‌های چهار سال گذشته را می‌دهم. تا الان سه بیانیه را در این زمینه منتشر کرده‌ام، بیانیه‌های چهارم و پنجم و ششم هم آماده شده است و این روند تا انتشار بیانیه دوازدهم ادامه خواهد یافت.

 

 در بخش دیگری از این نشست احمدی نژاد در پاسخ به پرسشی مبنی بر اینکه با توجه به عملکرد دولت های نهم و دهم و نارضایتی‌هایی که از این عملکرد در میان مردم وجود دارد در انتخابات پیش رو قرار است چه موضوعی از طرف جریان‌های همسو با دولت‌های نهم و دهم به چالش کشیده شود گفت: فکر می‌کنم اولین چیزی که باید تغییر پیدا کند همین افکار شما است که این پرسش را مطرح می‌کنید. شما به چه دلیل نیت خوانی می‌کنید؟ خوب است من هم بگویم شما که از رسانه‌ای خارجی آمده‌اید مامور فلان کشور هستید؟ چرا اصرار دارید که به مردم بی احترامی بکنید؟ این تفکر، تفکر استکباری و استبدادی است که می گوید هشتاد میلیون نفر نمی‌فهمند تنها ما می‌فهمیم.

 

وی افزود: بزرگترین رفراندوم بعد از جمهوری اسلامی در طول انقلاب برای یارانه ها انجام شد که مجلس و رسانه های بسیاری سرمایه های فراوانی خرج کردند تا مردم را نسبت به آن بد بین کنند تا حدی که من به یکی از بزرگان کشور گفتم لااقل صدا و سیما خود را در این زمینه هزینه نکند. اما در نهایت ۹۷ درصد مردم ایران برای گرفتن یارانه ها ثبت نام کردند که در میان آنان دانشجویان، اساتید و نخبگان هم حضور داشتند. چرا برخی افراد فکر می کنند بهتر از ملت می‌فهمند؟

 

وی ادامه داد: آنان می گویند شما به چه حقی می‌خواهید باز هم در انتخابات شرکت کنید؟  من پاسخ می‌دهم به چه حقی آقای بقایی را محدود می‌کنید؟ اکثریت ملت طرفدار دولت دهم هستند. اگر می‌گویید نه، صبر کنید تا انتخابات برگزار شود و نتیجه را ببینید. معیاری که وجود دارد نظر مردم است. پس چرا می‌خواهید انتخاب مردم را محدود کنید. این برتربینی‌ها باید ور بیافتد.

 

وی در پاسخ به پرسشی دیگر مبنی بر اینکه چرا محمدرضا رحیمی معاون اول دولت دهم احمدی‌نژاد را رفیق فروش خوانده است، اظهار کرد: من چنین اطلاعیه‌ای را که ایشان منتشر کرده باشد و در آن چنین حرفی را زده باشد نخوانده‌ام اما به هر حال من آقای رحیمی را مظلوم می‌دانم و از ایشان دفاع می‌نمایم. در زندگی ایشان یک ریال هم نیست و ایشان مظلوم واقع شده است. البته ایشان حکم صادر شده را پذیرفته است و دارد محکومیتش را می‌گذراند، اما من پای همکارانم می‌ایستم.

 

به پرسشی دیگر مبنی بر اینکه چرا علی رغم منع رهبری از حضور وی در انتخابات به سفرهای استانی می‌رود، اظهار کرد: این سفرها برای تبیین خط امام انجام شد. اگر یک کلمه غیر از آن در این سفرها اعلام شده است بگویید. من سال ۸۴ هم قصد نداشتم در انتخابات حاضر شوم و خیلی دیر تصمیم گرفتم و آخرین نفری بودم که ثبت نام کردم چرا که صندلی برای من ملاک نبود. ما می‌خواستیم چیزهایی را در کشور اصلاح کنیم اما حالا آقای رئیس جمهوری هم این ور و آن ور می‌رود. آیا این سفرها انتخاباتی است یا نیست؟ من ماه‌ها پیش به گرگان رفتم و گفتند این سفر تبلیغاتی است. در حالی که امروز رئیس جمهوری دارد به سفرهای استانی می‌رود.

 

وی از قبول کردن هرگونه اشتباهی از سوی سازمان‌های مربوط به دولت در زمان خودش سرباز می‌زند، اظهار کرد: شما باید ساختارهای اداره کشور را بشناسید. نمی شود وزرا به چند جا پاسخ دهند و آن وقت قرار باشد من جواب همه آنها را بدهم. به هر حال به لحاظ حقوقی این مشکل باید رفع شود. یا قانون اساسی تفسیر شود یا اصلی به قانون اضافه شود یا تفاهم ملی صورت گیرد یا قوانین عادی وضع شود. راه‌های زیادی وجود دارد که این وضعیت اصلاح شود.

 

در زمان ریاست جمهوری من مصوبه‌ای در مجلس تصویب شد که اختیارات رئیس جمهور را در زمینه نفت از میان برداشت و وقتی مجلس از من پرسش می‌کرد که چرا وضعیت در زمینه نفت این گونه است می‌گفتم شما که اختیار را از من گرفته‌اید چرا از من می‌پرسید و این در حالی بود که بیشترین پاسخگویی را من داشتم اما پاسخگویی باید با اختیارات تناسب داشته باشد.

بسم الله الرحمن الرحيم 
اللهم عجل لوليك الفرج و العافيه و النصر و اجعلنا من خير انصاره و اعوانه و المستشهدين بين يديه 

حمد و سپاس مخصوص خداوند عادل، مهربان و خيرخواه بندگان است. 

سلام خدا بر پيامبران الهي از حضرت آدم تا نوح و ابراهيم و موسي و عيسي و پيامبر خاتم حضرت محمد مصطفي(ص) كه همه منادي يكتاپرستي برادري و محبت، كرامت انساني و عدالت بوده‌اند. 

جناب آقاي رئيس، 

دبير كل محترم سازمان ملل، 

كميسيون محترم عالي حقوق بشر، 

خانمها و آقايان؛ 

گرد آمده ايم تا در ادامه كنفرانس مبارزه با نژادپرستي دوربان با بررسي اوضاع كنوني، راهكارهاي عملي در اين مبارزه مقدس و انساني جستجو كنيم. در حوادث چند قرن اخير ظلم هاي بزرگي بر بشريت رفته است. در قرون وسطي عالمان و انديشمندان به مرگ محكوم مي شدند و پس از آن برده‌داري و برده فروشي و شكار انسان‌هاي بي‌گناه و جدا كردن آنها از خانواده‌هاي خود و انتقال آنها به اروپا و آمريكا در بدترين شرايط و در مقياس ميليوني رواج داشته است. 

دوراني تاريك كه همراه با اشغال سرزمين‌ها و چپاول منابع و كشتار آوارگي مردم بي پناه بوده است. سال ها گذشت تا ملت ها با قيام خود و با بهاي سنگين و به قيمت كشته شدن ميليونها انسان، متجاوزان خود را بيرون و حكومت هاي مستقل و ملي برپا كردند. 

قدرت طلبان در فاصله زماني كوتاهي دو جنگ بزرگ را بر اروپا و بخشي از آسيا و آفريقا تحميل كردند. جنگهايي كه حاصل آن حدود صد ميليون نفر قرباني و ويراني بسياري از سرزمين‌ها و آبادي‌ها بود پيروزمندان جنگ خود را فاتح جهان و ملت‌هاي ديگر را شكست خورده پنداشتند و با وضع قوانين و ساز و كارهاي ظالمانه حقوق ملت ها را ناديده گرفته و پايمال كردند. 

خانم ها و آقايان، 

شوراي امنيت را كه از مواريث جنگ هاي جهاني اول و دوم است ببينيد. آنان با چه منطقي براي خود امتياز وتو قائل شدند؛ اين منطق با كدام ارزش انساني و الهي سازگار است؟ با عدالت؛ با برابري در برابر قانون؛ با كرامت انساني يا با تبعيض، بي عدالتي، نقض حقوق انساني و تهديد اكثريت ملت‌ها و كشورها؟ اين شورا عالي‌ترين و بالاترين مرجع تصميم‌گيري در صلح و امنيت جهاني است. وقتي تبعيض قانوني وجود داشته باشد و منشاء قانون به جاي عدالت و حق، زور و قدرت باشد چگونه مي‌توان انتظار عدالت و صلح داشت. قدرت‌طلبي و خودپرستي منشاء نژادپرستي،تبعيض، تجاوز و ظلم است. اگر چه امروز بسياري از نژادپرستان هم در حرف و شعار نژادپرستي را محكوم مي كنند اما وقتي چند كشور قدرتمند اجازه دارند بر مبناي تشخيص و منافع خود براي بقيه كشورها تصميم گيري كنند به راحتي مي توانند همه قوانين و ارزشهاي بشري را لگد مال كنند؛ چنانكه كرده اند. بعد از جنگ جهاني دوم به بهانه قرباني شدن يهوديان و سوء استفاده از هولوكاست با تجاوز و لشكر كشي يك ملت را آواره و عده‌اي را از اروپا و آمريكا و ساير كشورها به سرزمين آنان منتقل كردند و يك حكومت كاملا نژادپرست را در سرزمين اشغالي فلسطين برپا كردند و در واقع به بهانه جبران صدمات نژادپرستي در اروپا خشن‌ترين نژادپرستان را در نقطه‌اي ديگر يعني فلسطين حاكم كردند. 

شوراي امنيت اين حكومت غاصب را تثبيت و در طول شصت سال از آن دفاع كرد و دست غاصبان را براي هر نوع جنايتي باز گذاشت. از اين بدتر آنكه عده اي دولت هاي غربي و آمريكا خود را متعهد به دفاع از نژادپرستان نسل كش مي دانند و در حالي كه وجدان هاي پاك بشري بمباران، اشغال و آدم كشي و فجايعي كه در غزه اتفاق افتاد را محكوم مي كنند از آن جنايتكاران حمايت مي كنند. قبل از آن نيز در برابر همه رسوايي‌هاي اين رژيم سكوت نموده يا حمايت كرده‌اند. 
دوستان عزيز خانم ها و آقايان، 

منشاء جنگ‌هاي اخير نظير حمله آمريكا به عراق يا لشكركشي گسترده به افغانستان چه بوده است؟ آيا غير از خودخواهي دولت وقت آمريكا و فشار صاحبان ثروت و قدرت براي بسط نفوذ و سلطه، تامين منافع توليد كنندگان سلاح، نابودي يك فرهنگ چند هزار ساله، از بين بردن خطرات بالقوه و بالفعل كشورهاي منطقه عليه رژيم اشغالگر قدس و چپاول منابع انرژي مردم عراق بوده است؟ به راستي چرا يك ميليون كشته و زخمي و چند ميليون نفر آواره شدند؟ به راستي چرا صدها ميليارد دلار خسارت بر مردم عراق و صدها ميليارد دلار هزينه لشكركشي بر مردم آمريكا و متحدان او تحميل شد؟ آيا حمله به عراق با طراحي صهيونيست ها و هم پيمانان آنان در هيأت حاكمه وقت آمريكا كه از يك طرف به صندلي قدرت تكيه زده‌اند و از طرفي صاحبان شركت‌هاي توليد سلاح هستند، نبوده است؟ آيا با لشكركشي به افغانستان صلح و امنيت آسايش و رفاه به اين كشور برگشت؟

آمريكا و متحدان او قادر نبودند و حتي قادر به جلوگيري از توليد مواد مخدر نبودند و در دوره حضور آنان توليد آن چند برابر شده است. 

سوال اساسي اين است كه دولت وقت آمريكا و متحدان او چه كاره بودند؟ آيا نماينده ملت هاي جهان بودند؟ آيا برگزيده ملت‌ها هستند؟ آيا از مردم دنيا وكالت دارند كه در همه جاي جهان و البته بيشتر در منطقه ما دخالت مي كنند؟ آيا اين اقدامات، اشغال عراق و افغانستان از مصاديق خودخواهي و نژاد پرستي و تبعيض و لگد مال كردن عزت، و استقلال ملت‌ها نيست؟ 

خانم ها و آقايان، 

مسئولان اقتصاد جهان بحران‌زده جهان چه كساني هستند؟ بحران از كجا آغاز شده است؛ از آفريقا از آسيا يا ابتدا از آمريكا و سپس از اروپا و متحدان آنان؟ 

مدت‌هاي طولاني قوانين و مقررات ناعادلانه اقتصادي را با قدرت سياسي بر تعاملات سياسي بين المللي تحميل كردند؛ نظام پولي و مالي را بدون تعبيه نظارت بين‌المللي وضع كردند و بر دولتها و ملتهايي تحميل كردند كه هيچگونه دخالتي در روندها و سياست ها نداشتند. آنان حتي به ملت‌هاي خودشان هم اجازه نظارت نداده‌اند با كنار گذاشتن اخلاق از مناسبات، همه مقررات و قوانين را به نفع گروهي از صاحبان قدرت و ثروت رقم زدند و با تعريف خاصي از بازار آزاد و رقابت، بسياري از فرصت ها را از ديگران سلب و مشكلات خود را به ديگران منتقل كردند. امروز موج بحران، با ده‌ها هزار ميليارد بدهي و هزاران ميليارد دلار كسري بودجه به خودشان برگشته است. 

امروز هم براي اصلاح وضع با پول هاي بدون پشتوانه و در واقع از جيب شهروندان خود و ساير ملت‌ها شروع به تزريق صدها ميليارد دلار به بانكها و كمپاني ها و بازارهاي مالي رو به ورشكستگي كرده و مجددا مردم خود را بدهكارتر و مشكل را پيچيده تر مي كنند. 

آنها به فكر قدرت و ثروت‌هاي خود هستند و مردم جهان و حتي ملت‌هاي خودشان در نزد آنان هيچ ارزشي ندارد. 

آقاي رئيس؛ خانم ها و آقايان، 

ريشه اصلي نژادپرستي عدم فهم حقيقت انسان به عنوان مخلوق برگزيده و انحراف از مسير حقيقي زندگي بشر و مأموريت‌هاي آدمي در آفرينش است؛ غفلت از پرستش آگاهانه خدا و تفكر در فلسفه حيات و مسير كمال انسان كه از نتايج طبيعي آن پايبندي به ارزش‌هاي الهي و انساني است، موجب شد تا افق نگاه آدمي تنزل كرده و منافع محدود و زودگذر مبناي سنجش و اقدام او شود. بدين ترتيب هسته‌هاي قدرت شيطان صفت شكل گرفت و با حذف فرصت هاي عادلانه براي رشد ديگران بر دامنه توسعه خود افزود. چنان كه در زشت‌ترين شكل ممكن به نژاد پرستي افسارگسيخته‌اي تبديل شد كه اكنون به عنوان خطرناك ترين عامل صلح جهاني را تهديد و راه تحقق زندگي مسالمت آميز جهاني را سد كرده است. 

بي‌شك نژادپرستي را بايد نماد جهالتي دانست به عمق تاريخ و نشانه‌اي از جمود و خمود در برابر رشد عمومي بشر. از اينرو انتظار آن است كه جلوه‌هاي نژادپرستي را در شرايط و موقعيت‌هايي جستجو كنيم كه فقر دانش و فقدان فهم در جامعه فراگير باشد. 

لذا راه اصلي مبارزه با چنين مظاهري ترويج آگاهي‌هاي عمومي و تعميق فهم عمومي نسبت به فلسفه وجودي آدم و حقيقت جهان انسان محور است كه لازمه يا نتيجه آن بازگشت به ارزش‌هاي معنوي و اخلاقي و فضائل انساني و خداگرايي است. جامعه جهاني بايد در يك جريان فراگير فرهنگي براي روشنگري هر چه بيشتر در برخي جوامع مبتلا و البته عقب مانده حركتي جمعي را به انجام رساند و به سرعت اين مظهر زشت و پليد را ريشه كن كند. 

و اما دوستان عزيز، 

امروز جامعه بشري با نوعي از نژادپرستي مواجه است كه زشتي ناشي از آن حيثيت انسان را در آغاز هزاره سوم به طور كلي مخدوش كرده و جامعه جهاني را شرمنده ساخته است. صهيونيسم جهاني مظهر تمام عيار نژادپرستي است كه با توسل دروغين به دين كوشيده است تا با سوء استفاده از عواطف ديني برخي از افراد بي اطلاع چهره زشت خود را پنهان كند اما آنچه كه بايد به طور جدي مورد توجه قرار گيرد اهداف برخي قدرتهاي بزرگ و صاحبان منافع وسيع در جهان است كه با استفاده از قدرت اقتصادي و نفوذ سياسي و ابزار گسترده رسانه‌اي مذبوحانه مي كوشند تا با پشتيباني همه جانبه از جنايات رژيم صهيونيستي از زشتي وجودي آن بكاهند؛ اينجا مساله اصلي جهل نيست و لذا نمي توان در مبارزه اين پديده شوم به كار فرهنگي بسنده كرد بلكه بايد كوشيد تا با سوء استفاده صهيونيست ها و حاميان آنان از ابزار سياسي بين المللي پايان داد و با احترام به خواست ملت‌ها عزم دولت‌ها را در راه ريشه كن كردن اين نژادپرستي آشكار جذب كرد و شجاعانه در مسير اصلاح مناسبات و سازوكارهاي بين‌المللي گام نهاد. بي شك همه شما از تلاش هاي گسترده كانون هاي جهاني براي انحراف در مسير ماموريت اين نشست مهم آگاه شده ايد. متأسفانه ادبيات حمايت از صهيونيست ها به معناي مشاركت و همدستي آشكار در جنايات آنها مشاهده مي شود و اين بر مسووليت نمايندگان محترم ملت ها در افشاي اين جريان ضدبشري و اصلاح مناسبات و رفتارها مي افزايد. بايد دانست كه دور نگه داشتن يك ظرفيت عظيم جهاني مثل اين نشست از مصاديق اصلي به معناي كمك به تداوم وجود زشت ترين مصداق بارز نژادپرستي است. لازمه دفاع از حقوق بشر امروز اين است كه اولا از حقوق ملت ها مبني بر آزاد بودن در تصميم گيري هاي مهم جهاني بدون تاثيرپذيري از برخي قدرت ها دفاع شود و ثانيا نسبت به اصلاح ساختارها و مناسبات جهاني اقدام گردد. 

از اينرو اين نشست صحنه يك آزمون بزرگ است و افكار عمومي جهان امروز و فردا درباره ما قضاوت خواهد كرد. 

آقاي رئيس، خانم‌ها و آقايان؛ 

شرايط عمومي جهان با سرعت به سمت تغييرات اساسي پيش مي رود. مناسبات قدرت بسيار شكننده شده است. صداي شكستن ستون هاي ستم جهاني شنيده مي شود. ساختارهاي سياسي و اقتصادي كلان در حال فرو ريختن است. بحران هاي سياسي و امنيتي رو به تعميق است و بحران رو به گسترش اقتصاد جهاني كه هيچ افق روشني براي اصلاح آن وجود ندارد، ابعاد كمي و كيفي تحولات همه جانبه در پيش رو را بسيار شگرف مي‌كند. اين جانب بارها و بارها بر ضرورت بازگشت از مسير غلطي كه مديريت مسلط امروز جهان در پيش گرفته است تاكيد كرده و نسبت به تاخير در آن هشدار داده‌ام. اكنون نيز در اين نشست ارزشمند جهاني خطاب به شما و همه مديران، انديشمندان و نيز همه ملت‌هاي جهان كه تشنه صلح، آزادي، پيشرفت و رفاه هستند عرض مي كنم كه مديريت ناعادلانه مسلط بر جهان به پايان راه خود رسيده است. 

اين بن بست از آن جهت كه منطق اين مديريت تحميلي ظالمانه است اجتناب ناپذير بود؛ چرا كه منطق حركتي جهان حركتي متعالي، هدفمند، انسان محور و خداگراست. حركتي كه با هر سياست و برنامه‌اي كه در جهت منافع ملت ها نباشد مقابله مي كند. پيروزي حق بر باطل و آينده روشن بشر و برپايي نظام عادلانه جهاني وعده خدا و همه پيامبران و اميد مشترك و تاريخي همه جوامع و نسل‌هاست. تحقق چنين آينده‌اي لازمه حكمت در آفرينش و مورد باور همه قلب‌هاي مومن به خدا و جايگاه بسيار ارزشمند انسان است. 

شكل‌گيري جامعه جهاني امكان عملي تحقق نظام مشترك جهاني و سرانجام ورود انديشمندان، مديران و مردم جهان براي مشاركت فعال و عادلانه در تصميم‌گيري‌هاي كلان و اساسي مسير قطعي اين مقصد بزرگ است. اكنون ظرفيت علمي و فني و فناوري هاي اطلاعاتي و ارتباطي، فهم مشترك و فراگيري از جامعه جهاني را پديد آورده و بستر لازم را براي تحقق نظام مشترك فراهم ساخته است. اكنون اين مسووليت عظيم فرهيختگان، دانشمندان و مسوولان در سراسر جهان است كه با ايمان نسبت به اين راه قطعي نقش تاريخي خود را ايفا نمايند و اكنون مي خواهم بر اين حقيقت تاكيد كنم كه كاپيتاليسم غربي همانند كمونيسم از آن جهت به پايان راه خود رسيده است كه جهان و انسان را آن‌گونه كه هست نديده و كوشيده است تا مسير و مقصدي خود ساخته را به بشريت تحميل كند و به جاي توجه به ارزش‌هاي انساني و الهي، عدالت، آزادي، عشق و محبت و برادري، رقابتي سخت براي كسب منافع مادي فردي و گروهي را مبناي زندگي قرار دهد. 
اكنون بايد با عبرت گرفتن از گذشته و درك ضرورت اصلاح مسير و شرايط امروز به تلاشي همه جانبه همت كنيم و در اين رابطه و به عنوان سخن پاياني مايلم توجه همگان را به دو نكته مهم جلب نمايم. 

1- اصلاح وضعيت موجود جهان صد البته شدني است اما بايد دانست كه اين امر جز با همكاري همه دولت‌ها و همه ملت‌ها ممكن نيست از اين رو بايد از ظرفيت هاي همكاري جهاني حداكثر استفاده را به عمل آورد و حضور اينجانب در اين نشست احترام به اين مسأله مهم و نيز موضوع مهم حقوق بشر و دفاع از حقوق ملت‌ها در برابر پديده شوم نژادپرستي و همراهي با شما انديشمندان است. 

2- نظر به عدم كارايي نظام‌ها و مناسبات سياسي، اقتصادي، امنيتي و فرهنگي بين المللي لازم است با ملاحظه ارزشهاي الهي و انساني و تحليل درست و واقعي از انسان و براساس عدالت و ارزش‌گذاري به حقوق همه انسان ها در سراسر جهان و اعتراف به اشتباهات گذشته مديريت مسلط و با تغيير در نگاه و رفتار نسبت به اصلاح در ساختارهاي موجود اقدام شود. در اين رابطه تغيير فوري در ساختار شوراي امنيت و حذف امتياز تبعيض آميز حق وتو و تغيير در نظام مالي و پولي جهاني بايد در دستور كار قرار گيرد. بديهي است عدم درك فوريت در تغيير معادل هزينه‌هاي سنگين‌تر تغيير است.

دوستان عزيز من، 
بدانيد كه حركت در جهت عدالت و عزت انسان‌ها حركت شتابان در مسير آب است. اكسير عشق و محبت را فراموش نكنيم. قطعيت آينده روشن بشر سرمايه بزرگي است كه مي تواند ما را هر چه آگاه‌تر و اميدوارتر گرد هم نگه دارد تا براي جهاني پر از عشق و نعمت و عاري از فقر و نفرت و برخورداري هر چه بيشتر از رحمت خدا و مديريت صالح انسان كامل تلاش كنيم. بياييد يكايك ما در اين امر مهم سهمي مهم داشته باشيم. 

به اميد آن روز روشن زيبا. 

از آقاي رئيس و دبير كل و همه شما عزيزان بخاطر حوصله اي كه به خرج داديد صميمانه تشكر مي كنم. 
موفق و سربلند باشيد
بسم الله الرحمن الرحیم
حضرت آیت‌الله خامنه‌ای «مدظله العالی»
رهبری معظم انقلاب اسلامی
با سلام و تحیت و آرزوی دوام سلامتی حضرتعالی

جنابعالی بیش از همه استحضار دارید که اینجانب و دوستانم با همه وجود علاقه‌مند

و معتقد به مبانی و آرمانهای انقلاب عظیم اسلامی و نظام برآمده از مجاهدت‌های پر افتخار ملت بزرگ ایران بوده و خواهیم بود.

تمام عمر ما در خدمت حرکت انقلابی مردم و اعتلای کشور

و جمهوری اسلامی و خدمت پاک و بی منت به مردم عزیز گذشته است.
گرچه همواره تلاش کرده‌ایم آنچه به خیر و صلاح کشور، انقلاب، مردم و رهبری بوده است

بیان نموده و در حد توان عمل نماییم و بارها و به صورت حضوری و یا مکتوب شرایط کشور، مردم، نظام و مشکلات

و خطرات پیش رو را در حد مقدور به عرض جنابعالی رسانده‌ام.

اما مردم با مراجعات متعدد و مکرر از سراسر ایران و با این باور که اینجانب

به حضرتعالی دسترسی دارم، به اصرار و به طور موکد می‌خواهند که

سخن آنان و وضع کشور را به استحضار حضرتعالی برسانم. می‌گویند ما انقلاب

و کشور و نظاممان را دوست داریم و برای آن بالاترین فداکاری‌ها را انجام داده‌ایم

و مایل هستیم که وضع اصلاح شود و ایران بهترین نقطه جهان برای زندگی و بالندگی باشد.

آنان همواره آرزوی خود برای سربلندی و آبادانی ایران عزیز را یادآور می‌شوند.

در همین راستا به عرض می‌رسانم که امروز شرایط کشور بسیار خطیر

و طراحی‌های دشمنان برای ضربه زدن به کیان ملت، بسیار پیچیده و عزم آنان

برای خدشه به استقلال و عظمت کشور، بسیار جدی و توطئه‌های آنان

یکی پس از دیگری در حال اجرا است. از مجموع گفتار و رفتار آنان چنین استنباط می‌شود

که به تحقق اهداف پلید خود دل‌بسته و امیدوار شده اند.

به دلیل غفلت مسئولین و اثرگذاری برنامه‌های دشمنان، بحران‌های رکود بی‌سابقه اقتصادی، نقدینگی، بانکی، بیکاری، فقر و فاصله طبقاتی

و تولید به وضعیت حادی رسیده و هر لحظه ممکن است

کشور و مردم را با شرایط غیر قابل پیش‌بینی و مدیریت مواجه سازد.

فشار سنگین و بی‌سابقه اقتصادی، تبلیغی و عاطفی در کنار فشارهای سیاسی، روحی و روانی،

بسیاری از مردم و خانواده‌ها را در معرض آسیب‌های جدی

و در هم شکستگی قرار داده و فضای آینده را در ذهن عموم مردم به خصوص جوانان عزیز تیره ساخته است.

علیرغم سعی وافر و مستمر حضرتعالی برای امیدبخشی به عموم مردم

متاسفانه، شرایط جاری کشور، امید به تحقق آینده بهتر را

از رهگذر ساز و کارهای موجود، به حداقل رسانده است.

اعتماد عمومی به صداقت و توانایی برخی مدیران ارشد و دستگاه‌های گوناگون برای مدیریت بحران

و عبور دادن کشور از این شرایط، مدتهاست از خطوط قرمز عبور کرده و به صفر نزدیک شده است

و رسانه ملی نیز که مسئولیت بسیار خطیری در این رابطه بر عهده دارد، خود از وضعیت مشابهی رنج می برد.

سر‌در‌گمی مسئولین و نیز عدم ارائه راهبرد و برنامه روشن برای عبور از این وضعیت

و شکست طرح‌های قبلی آنان در این مساله، شرایط را سخت تر کرده است.

مردم در مراجعه به دستگاههای مختلف نوعاً با درب بسته مواجه می‌شوند

و کمتر مدیر و دستگاهی، خود را مسئول پاسخگویی و حمایت از مردم می‌شمارد.

اغلب وقتی مسئولی سخن می‌گوید به دایره سوالات و اشکالات و نا‌امیدی از کارآمدی می افزاید.

مقامات قوه مجریه با امید و اعتناء بیش از اندازه به نتایج توافق موسوم به برجام

و یا تمرکز بیش از حد بر آن تقریباً سایر امور کشور را رها کرده‌اند.
بازی با آمار و ارائه اطلاعات غیر واقعی از وضع کشور نیز مانند پاشیدن نمک بر زخم‌های عمیق مردم شده است.

علیرغم اینکه فروش نفت افزایش یافته و درآمد و بودجه دولت طی سالهای اخیر بیش از سه برابر شده است

اما وضعیت عمومی مردم و کشور به طور آشکار عقب گرد داشته است.

اطلاعات و آمار واقعی نشان از حرکت به سوی بن‌بست در بخش‌های گوناگون دارد.
به عنوان مثال جمع قابل توجهی به نمایندگی از صدها هزار نفر از مردمی که از ناحیه مدیریت بانک مرکزی

و عملکرد موسسات مالی و اعتباری دارای مجوز از مراکز رسمی کشور

دچار مشکلات فراوان و کمرشکن شده و به ستوه آمده اند،

مدت‌ها به مراکز دولتی و بانک مرکزی مراجعه می‌کنند لیکن پاسخ روشنی دریافت نمی‌کنند

و طرد می‌شوند. پس از آن و مایوس از مقامات دولتی، برای تظلم، بیش از سی روز در مقابل دستگاه قضایی تحصن می‌کنند

لیکن حتی یکی از مقامات ارشد قضایی نیز حاضر به شنیدن سخنان آنان و آرامش دهی

و دادن قول پیگیری نمی‌شود و دست آخر با برخورد تند ضابطین قضایی متفرق می شوند.

همین مردم، مایوس از عدالت قضایی، در مقابل مجلس که نمایندگان، آن را خانه ملت می‌نامند،

به تظلم می‌روند اما با همان رفتار قبلی بلکه تندتر، از سوی ضابطین مواجه می‌شوند.

حتی یک نفر از مقامات مجلس نیز حاضر به گفتگو و شنیدن سخنان آنان نمی شود.

یا اینکه کارگرانی که با تحمل سختی و فقر، ماه‌ها از دریافت همان حداقل حقوق ماهانه نیز محروم بوده

و از پیگیری‌های مستمر از مسئولان مایوس شده و صدا به اعتراض بلند کرده‌اند،

مورد ضرب و شتم و دستگیری و بازداشت قرار می گیرند.

سخن، صرفاً از نا‌مطلوب بودن این رفتارها نیست، بلکه سخن اصلی این است

که در نظام جمهوری اسلامی که متعلق به مردم بوده

و مردم ولی‌نعمت مقامات هستند، آیا رفتاری بدتر از این هم قابل تصور است؟

مقامات قضایی که خود باید ضامن آزادی مردم و امنیت و عدالت باشند،

در افکار عمومی به هر دلیل متهم هستند و مواضع و تکذیب‌های پی در پی آنان

نه تنها کمکی به بهبود شرایط نکرده بلکه وضع را بدتر کرده است.

اصرار غیر عادی و غیر موجه و غیرقانونی بر مواضع شخصی و سیاسی

و دخالت دادن آن مواضع در امر قضا و بهره‌برداری از قدرت قضایی در مناسبات سیاسی، شخصی و خانوادگی

فرصت رسیدگی و اصلاح وضع دستگاه قضایی و مراقبت از خطا و ظلم و تلاش برای حل مسائل اصلی کشور

و احقاق حقوق مردم را از آن مقامات سلب کرده است.

وجود حدود ۱۷میلیون پرونده که به معنای درگیر بودن اکثریت قاطع خانواده‌های ایرانی

در دعواهای قضایی است، آیینۀ تمام نما و شفافی از وضع کشور

و عملکرد دستگاه‌های گوناگون و به تنهایی دلیل و نشانه روشنی از وضع نابسامان

و کار‌نا‌بلدی مقامات قضایی و اشکالات اساسی در آن دستگاه است.

نارضایتی عمومی از وضع کشور و دستگاه قضایی بی‌سابقه و فریاد قاطبه مردم

از بی‌عدالتی و روابط نادرست به آسمان است. مدیریت و بسیاری از نمایندگان مجلس

که به لطف قانون عادی مصوب مجلس درباره انتخابات، آشکارا نماینده اقلیت مردم

و باز با مصوبه خودشان و بر خلاف قانون اساسی، مصون از هر رسیدگی قضایی

در شکایات مردم از آنها شده‌اند، حتی در صورت داشتن شجاعت و صلاحیت

و اراده لازم، از پشتوانه مردمی برای دفاع از حقوق انان برخوردار نیستند.
اغلب صداهایی که از مجلس به گوش می‌رسد نه تنها موجب دلگرمی مردم نیست

بلکه بر دامنه نگاه منفی به ساختارهای نظام می‌افزاید.

عزیز گرامی! قشرهای مختلف مردم به شدت نگران وضع کشور

و آینده انقلاب و جمهوری اسلامی و خود و فرزندانشان هستند.

شایسته نیست که با تشریح وضع کارمندان، معلمان و فرهنگیان، هنرمندان، کارگران روزمزد

و ساختمانی، کسبه و کشاورزان و یا انبوه جوانان تحصیل‌کرده

و جویای کار و رانندگان و کوله‌بران و دیگر اقشار مردم، خاطر حضرتعالی

و مردم بیش از این مکدر گردد. بسیاری از مردم هر روز در مراجعات خود

و در تماس‌های گوناگون از سراسر کشور و در اجتماعات مختلف از این امور شکایت می‌کنند

و درخواست دارند که حرف و خواست آنان به مقامات بالا و به ویژه حضرتعالی برسد.
خداوند شاهد است که بنده در حد توان و امکان در این مسیر تلاش کرده و می‌کنم.

امروز متاسفانه عده‌ای اقلیت محض، به هر ترتیب ممکن، خود را حق مطلق، مالک و صاحب انحصاری کشور

و انقلاب و ارباب مردم و دارای حق قطعی حاکمیت دانسته

و توده‌های مردم را رعیت می‌پندارند و اصرار دارند که اراده، فهم و نظر آنان ولو علیه نظر عمومی

و منافع ملی به هر شکل ممکن و حتی با اعمال زور و فشار به اجرا در آید.

به بهانه‌های مختلف و با برخوردهای خشن، راه بر هر نوع نقد و اعتراض و آزادی بیان بسته شده

و گروهی اندک و چند خانواده مشخص تلاش دارند تا قدرت و مناصب اصلی برآمده از انقلابِ ملت را

به طور انحصاری در خدمت خود و تثبیت حاکمیت جناح‌ها و باندهای ثروت و قدرت به کار گیرند.

دوام این وضعیت دشمنان را به برآورده شدن آرزوی تاریخی خود برای تسلط بر ملت ایران

نفی استقلال کشور، تضعیف و به تسلیم واداشتن مردم، تخریب و تضییع دستاوردهای عظیم انقلاب

اخذ امتیازات بزرگ و دربند کردن مجدد ایران برای سال‌های طولانی، امیدوار نموده

و به اجرای توطئه‌های طراحی شده مصمم‌تر و جری‌ کرده است.

گرچه اطمینان دارم که ملت بزرگ و تاریخ ساز ایران با عنایات الهی

و با وحدت، ایستادگی، عزت، اقتدار و پیروزی قاطع از این شرایط عبور خواهد کرد

و مانند همیشه امید دشمنان را به یاس تبدیل خواهد نمود

لیکن انجام وظیفه انقلابی و اصلاح وضع بخش‌های گوناگون و همراهی کردن با اراده

و خواست مردم این راه را کوتاه‌تر و هزینه‌ها را کمتر خواهد کرد.
اینجانب بنا به خواست مردم و بر اساس مسئولیت شرعی، ملی، انسانی و انقلابی وظیفه دارم

یک بار دیگر شرایط کشور را از نگاه و زبان آنان به عرض برسانم.

از خداوند منان عزت و سرافرازی ملت بزرگ ایران و حضرتعالی

و عبور عزتمندانه از عقبه‌های پیش رو را تحت عنایات خاصه حضرت ولی عصر(عج) مسئلت دارم.
بسم الله الرحمن الرحیم اللهم عجل لولیک الفرج والعافیه و النصر واجعلنا من خیر انصاره و اعوانه و المستشهدین بین یدیه

حضرت آیت الله خامنه ای مد ظله العالی مقام معظم رهبری

با سلام و احترام و تسلیت ایام شهادت حضرت زهرا(س) حضرتعالی در سخنرانی 29 بهمن 96

از نظرات انتقادی مردم نسبت به عملکرد و رفتار بخش های گوناگون حکومت به ویژه از اعتراض

و نارضایتی عمومی به عدم اجرای عدالت استقبال نموده و فرمودید که

مردم از قوای سه‌گانه و حتی خود حضرتعالی و دیگر مراکز حکومتی نارضایتی دارند

لیکن هوشمندانه آن را از اصل انقلاب و نظام تفکیک می نمایند.

علی‌القاعده برداشت این نیست که این اظهارات صریح از جانب رهبری

که دارای قدرت و اختیارات بسیار گسترده و بی‌بدیل هستند

صرفاً با هدف همراهی با مردم و کاهش آلام آنان و یا به عنوان توصیه هایی اخلاقی

بیان شده باشد، بلکه نیازمند اقدامات عملی و فوری برای اصلاح وضع کشور در جهت خواست و رضایت مردم است.

اینجانب این واقعه را به فال نیک می‌گیرم و از این رو با تاکید مجدد بر اینکه انقلاب و نظام

برآمده از فداکاریهای بی‌نظیر و مبارزات تاریخی و اراده آحاد ملت و متعلق به آنان بوده

و به فضل الهی، ملت ایران خود حافظ آن خواهد بود، پیشنهاداتی را جهت اصلاح امور

و به عنوان اقدامات فوری ارائه می نمایم که امیدوارم موثر واقع گردد.

به پیوست پیشنهادهای تفصیلی در راستای انجام اصلاحات اساسی در قوای سه‌گانه

و نهادها و ارگانهای گوناگون و به ویژه دفتر حضرتعالی و در سیاست‌های راهبردی اقتصادی، سیاسی و فرهنگی

به منظور انطباق نحوه اداره کشور به خواست مردم و فلسفه وجودی انقلاب

و نظام اسلامی که مستلزم تغییراتی در قانون اساسی نیز هست

و قبلاً تدوین شده را ارسال می‌دارم.

پیشنهادات محمود احمدی نژاد برای اصلاح امور مملکت و ارائه آن به رهبری
انتخابات آزاد و بدون مهندسی شورای نگهبان ، خواسته احمدی نژاد از رهبر معظم انقلاب
1- آزادی و اعمال حق تعیین سرنوشت

از حقوق اساسی مردم و از اهداف انقلاب است که به صراحت و به کرات

در قانون اساسی مورد تاکید قرار گرفته و نظام اسلامی برای تامین همین حقوق برپا شده است.

برگزاری فوری و آزاد انتخابات ریاست جمهوری و مجلس شورای اسلامی

البته بدون مهندسی شورای نگهبان و دخالت نهادهای نظامی

و امنیتی و آزاد گذاردن مردم برای انتخاب، یک ضرورت فوری است.

درخواست احمدی نژاد مبنی بر عزل آیت الله لاریجانی از ریاست دستگاه قضائی کشور
2- نقش دستگاه قضایی در برپایی عدالت و تامین آزادی و دیگر حقوق اساسی مردم

بسیار مهم و یگانه است و جنابعالی نیز بر اجرای عدالت به طور ویژه تاکید کرده اید.

امروز نیز از عوامل اصلی نارضایتی عمومی، عملکرد مقامات ارشد قضایی

و ظلم هایی است که با مدیریت آنان در این دستگاه روا داشته می‌شود.

تغییر فوری رییس دستگاه قضا که منصوب مستقیم جنابعالی است

و انتصاب فردی با ویژگی‌های مندرج در قانون اساسی و همچنین تعیین

و معرفی مرجع مستقل و مورد قبول مردم برای رسیدگی به شکایات مردم از

این دستگاه و احقاق حقوق و اعاده حیثیت از مظلومین

می‌تواند موجب تسکین مردم و همراهی آنان با اصلاحات باشد.

درخواست احمدی نژاد برای آزادی زندانیان معترض به نحوه اداره کشور
3- صدور دستور آزادی و منع تعقیب برای تمام کسانی‌ که تحت عناوین مختلف و از جمله اعتراض به شرایط

و نحوه اداره کشور، تضعیف و تبلیغ علیه نظام و یا انتقاد از حضرتعالی و دیگر مراکز و مقامات حکومتی

از سالیان گذشته تا کنون بازداشت و یا محکوم شده‌اند و ختم رسیدگی به تمام ادعاهای مطرح شده

در این زمینه، یک مطالبه حق و انسانی بوده و می‌تواند به باور و همراهی مردم و فعالین سیاسی در انجام اصلاحات کمک نماید.

امیدوارم که روند مطالبه و انجام اصلاحات اساسی در کشور که با سخنان حضرتعالی شتاب گرفته است

تا تحقق نهایی همه آرمانها و مطالبات مردم و جلب رضایت آنان، یعنی صاحبان اصلی انقلاب

و کشور ادامه پیدا کند و عناصر شناخته شده که در ساختار رسمی

و غیررسمی حکومت جا گرفته اند، نتوانند مانع تحقق این امر مهم شوند.

همچنین امیدوارم اجرای صحیح و سریع این پیشنهادها بتواند در بازیابی اعتماد عمومی مؤثر واقع شود.

از خداوند منان برای حضرتعالی، موفقیت در اتخاذ تصمیمات اساسی و به موقع، در جهت خواست مردم

و راهگشایی برای اصلاح امور و برای ملت بزرگ ایران، عزت و سلامتی روزافزون تحت عنایات حضرت ولی عصر(ع) مسالت دارم.

خادم ملت ایران محمود احمدی نژاد

بسم الله الرحمن الرحیم

اللهم عجل لولیک الفرج والعافیه والنصر واجعلنا من خیر انصاره و اعوانه والمستشهدین بین یدیه

خداوند بزرگ را سپاسگزارم که در بهترین روز سال، توفیق حضور در جشن بزرگ میلاد بهترین خلق خدا حضرت زهرا(س) و زیارت شما عزیزان را عنایت فرمود.

مردم عزیز شهر گلستان و شهرستان بهارستان و شهرک امام حسین(ع) و شهرها و شهرک های اطراف و منطقه، مردمانی مومن، اهل کار و تلاش، انقلابی، فداکار و مفید برای جامعه هستند.

بخش مهمی از اقتصاد استان، مدیون زحمات مردم این منطقه است.

امروز روز میلاد شخصیتی است که در تاریخ و در جهان می‌درخشد.

حضرت زهرای اطهر(س) نه تنها فخر اولیا و انبیاء(س) و نوع بشر، بلکه همه کائنات و مخلوقات خداوند است.

ضمن تبریک این میلاد بزرگ به شما عزیزان دو مطلب را عرض می‌کنم.

مطلب اول درباره آن عزیز و مطلب دوم درباره کشورمان و شرایطی است که در آن قرار داریم.

عزیزان من؛

خداوند همه عالم را برای انسان‌ها و انسانها را برای معرفی خودش خلق کرده است.

خداوند از روی لطف اراده کرده است تا با خلق انسان، صفات خودش را در انسانها متجلی کند.

خداوند انسان را خلیفه‌الله قرار داد و بالاترین شأن و جایگاه را برای او مقدر کرد.

خداوند اراده کرده است تا انسانها با اختیار و انتخاب آزاد خود راه رسیدن به او را در پیش گیرند و جلوه خدا در عالم بشوند.

اما عزیزان من؛

در انجام این ماموریت بزرگ، خدای مهربان انسانها را تنها نگذاشت. هدایت و کمک به آنها را خود برعهده گرفت.

بالاترین هدایت و کمک الهی، خلق انسانهای کامل است. یعنی انسانهایی که تمام وجودشان معرف خدای یگانه است.

این انسانها الگو و راهنما و یاور دیگر انسانها برای پیمودن راه کمال و خدایی شدن هستند.

پیامبران(ص) و اولیاء(س) سرآمدان هدایت و کمک به انسانها هستند. آنان با فداکاری و تلاش و با مهرورزی و عطوفت، دل و جان انسانها را بیدار و در مسیر الهی قرار می دهند.

پیامبر خاتم حضرت محمد مصطفی(ص) گل سرسبد آفرینش و جامع همه انبیاء و هدایت کامل و عاشق و یاور همه انسانها در این مسیر است.

حضرت امیر مومنان علی(ع) و فرزندان گرامی‌اش، خاتم اوصیاء و مدیران ارشد در هدایت جامعه به سوی آن هدف والا هستند.

خداوند به پیامبر خاتم(ص) با آن همه عظمت می‌فرماید که؛ لولاک لما خلقت الافلاک. اگر تو نبودی افلاک را خلف نمی‌کردم.

بعد می‌فرماید؛ لولا علی لما خلقتک، یعنی اگر علی نبود تو را خلق نمی‌کردم.

و بعد می‌فرماید؛ لولا فاطمه لما خلقتکما یعنی اگر خلق حضرت زهرا(س) نبود شما دو نفر یعنی پیامبر(ص) و علی(ع) را خلق نمی‌کردم.

همه این‌ها یعنی علاوه بر مقام ویژه حضرت زهرا(س) ، ادامه هدایت توسط فرزندان آن عزیز هدف اصلی خلقت است.

حضرت زهرا(س) عصاره هدایت و بستر یاری جامعه تا ابد است.

او مظهر ایمان، عزت، مهرورزی، شجاعت، فداکاری و عشق به انسانها و دعوت همگانی به مسیر کمال انسانی است.

حضرت زهرا(س)، همه زندگی و موجودیتش وقف جامعه و هدایت و عزت و کمال جامعه است.

او همیشه، اول همسایه‌ها را دعا می‌کند و خوبی‌ها را برای دیگران طلب می‌کند.

از قوت و غذای خود و فرزندانش را به فقیران می‌بخشد و همه زندگی‌اش وقف خدمت و یاری رساندن به هدایت، کرامت و رفاه مردم است.

او مظهر رحمت الهی بر جامعه بشری و کانون جوشان عشق و مهرورزی است.

او مادر و مظهر همه خوبی‌ها و زیبایی‌ها و مهرهای عالم هستی است.

او الگوی تمام برای همه بشریت است. او مانند آب به همه هستی حیات می‌بخشدو نماد طراوت، زلالی و پاکی و آرامش است.

او از کسی چیزی طلب نمی‌کند بلکه به همگان حیات و زیبایی هدیه می‌کند.

فرزندان او یکی پس از دیگری با همه وجود، مظهر اسماء الهی و مروج مهربانی و فداکاری و خدمتگزاری به جامعه بوده‌اند.

تمام زندگی او و فرزندان و همسر و پدرش در خدمت جامعه و سرشار از فداکاری است.

آنها با غم مردم غمگین و با شادی آنها شاد هستند.

آنان مظهر تمام اسماء الهی و محبت خدا بر مردم‌اند. آنان به دنبال هدایت و نجات همه انسانها هستند.

فرزند آخر آن حضرت یعنی امام عصر(عج) امروز مسئولیت مدیریت و هدایت جامعه به سوی سعادت و کمال و برقراری آزادی و عدالت، کرامت، صلح و رفاه را برعهده دارد.

او موعود الهی است که با خواست و کمک همه مردم، آرمانها را در جهان برقرار می کند.

خدا را سپاسگزارم که ملت ما و مردم این خطه، عاشق پیامبر(ص) و اهل بیت گرامی او و حضرت ولی عصر (عج) هستند.

اما مطلب دوم؛

ملت ایران در انقلاب عظیم خود، به دنبال برپایی جامعه ای الگو و بر اساس آموزه های آن عزیزان بوده اند.

بالاترین و مهم‌ترین اقدام آن عزیزان، اعطاء آزادی به ابناء بشر است.

شیطان با ترویج جهل و خرافه، تعصبات جاهلی، خودخواهی و برتری‌جویی انسانها را به بند کشیده است.

تمام ظلم‌ها، تبعیض‌ها، جنگ ها و تجاوزها محصول همین صفات است که شیطان سردمدار آن و عده‌ای شیطانِ انسان نما، مجری آن در جامعه بشری‌اند.

پیامبران آمدند تا انسانها را آزاد کنند که با اراده و انتخاب آزاد خود راه سعادت و کمال را در پیش گیرند.

کلمه لا اله الا الله ، سرود آزادی و رهایی تک‌تک انسانها است.

یعنی انسان نباید بنده هیچ کس و هیچ چیز، جز خداوند یگانه مهربان باشد.

عبودیت کامل خداوند، اوج آزادی انسان از همه قیدها و بندها و اسارت‌ها است.

امروز در جمهوری اسلامی ، شعار آزادی و مطالبه آزادی باید هرروز پررنگ‌تر و پررونق‌تر باشد.

چراکه مقدمه و شرط اول تحقق دیگر اهداف و آرمانهای انقلاب است.

اگر همه در بیان حق خود و درخواست حقوق جامعه و امکان تلاش برای تحقق آن آزاد باشند، بسیاری از نابسامانی‌ها از بین می‌رود.

آزادی نباید در انحصار عده ای خاص باشد.

ماموریت دیگر آن عزیزان مقابله با ظلم و تبعیض و فقر و برقراری عدالت بوده است.

آنان آمده اند تا مردم را دعوت به برپایی عدالت کنند.

عزیزان من؛

خداوند تمام انسانها را از یک سرشت آفریده و از روح خود در آنان دمیده است. خداوند همه بندگانش را دوست دارد و می خواهد که با کرامت زندگی کنند.

رشد شخصیت و کمال انسانی و رفع فقر و محرومیت در سایه آزادی و عدالت انجام می شود.

‌عدالت مانند هوا تمام ابعاد زندگی فردی و اجتماعی را در بر می‌گیرد.

عدالت در کرامت و احترام و جایگاه اجتماعی، در برخورداری از امکان رشد و پیشرفت و امکانات مادی و رفاه، عدالت در سیاست، در قضاوت، در رفتار اجتماعی، در انتخابات و عدالت در تمام مراتب مدیریت، عدالت در توزیع فرصت‌ها و امکانات و ثروت کشور، همه اینها از اجزاء و ابعاد عدالتند.

برپایی عدالت از دیگر اهداف انقلاب بوده است که باید مطالبه آن و برپایی آن سکه رایج در جمهوری اسلامی باشد.

جمهوری اسلامی برپا شده است که آزادی مردم را تامین کند و یاور مردم در برپایی عدالت باشد.

بسیاری از نابسامانی‌ها ناشی از عدم توجه و عدم اجرای این دو ماموریت بزرگ است.

اگر جامعه شاهد فقر و بیکاری قشرهای وسیعی از جامعه از یک سو و برخورداری نامحدود عده ای قلیل از سوی دیگر است، ناشی از آن است که در پیشگیری و انجام این دو ماموریت موفق نبوده‌ایم.

به بهانه اینکه، اعتراض به ظلم‌ها و نابسامانی‌ها و بی عدالتی ها، موجب تضعیف نظام است، طی چند دهه به روش های گوناگون از اعتراض به اشتباه‌کاری ها و تصمیمات غلط و سوءاستفاده ها جلوگیری شده است و این منجر به توسعه اشکالات گردیده است.

اگر عموم مردم در دفاع از حقوق خود و اعتراض به رفتارها و تصمیمات غلط و تبعیض ها و بی عدالتی ها آزاد باشند و بتوانند آن را مطالبه و فریاد کنند، خودخواهان و مستکبران نمی توانند سوءاستفاده ها را به حق طبیعی خود تبدیل کنند.

کشور سرشار از سرمایه است. در سرزمین وسیع و با معادن غنی و ثروت خدادادی گسترده نباید شاهد فقر و بیکاری و نابسامانی و محرومیت باشیم.

شرایط اقتصادی امروز ناشی از عدم اجرای عدالت در دو زمینه به وجود آمده است.

زمینه اول اینکه بخش اصلی ثروت کشور در اسارت و احتکار است.

خداوند ثروت کافی برای رفاه و عزت و سلامتی همه مردم در زمین قرار داده است. فقر ناشی از عمل نادرست انسانها است.

به طور مثال کشور ما بیش از ۱۶۰ میلیون هکتار وسعت دارد.

اما مجموع وسعت شهرها و روستاهای کشور حدود یک میلیون هکتار است.

با مدیریت غلط و علیرغم این وسعت سرزمین که خداوند برای رفاه همین مردم خلق کرده است، مردم برای تصاحب یک سرپناه و ۵۰ متر آپارتمان باید دربدری بکشند و یا تمام عمر خود را بفروشند.

این همه سختی برای یک زندگی حداقلی ناشی از عدم اجرای عدالت است.

معلوم است که یک جای کار عیب دارد. مدیریت ها غلط است.

اگر مدیریت ها بر پایه اندیشه و اخلاق حضرت زهرا(ع) و امیرالمومنین(ع) انجام می شد باید این سرزمین وسیع طبق ضابطه بین مردم توزیع می شد.

کافی است فقط ۵ درصد دیگر از این سرزمین وسیع در اختیار مردم قرار گیرد. آنگاه همه می توانند با قیمتی بسیار کمتر از یک آپارتمان کوچک، در خانه ویلایی و باغ زندگی نمایند.

معلوم است که وقتی مدیران ارشد، خودشان در ساختمانهای مجلل و باغ ها و ویلاها زندگی می کنند، درد مردم ضعیف را درک نمی‌کنند و زمین های وسیع را در احتکار قرار می دهند.

معلوم است که یک جای کار می لنگد و باید اصلاح شود.

همه مدیریت ها و به ویژه مدیریت های ارشد باید مردمی و در خدمت مردم باشند.

زمینه دوم اینکه توزیع ثروت و فرصت ها در کشور عادلانه نیست.

سرزمین ما دارای معادن وسیع و نفت و انرژی فراوان است.

سالانه صدها هزار میلیارد تومان نفت و انرژی توسط دولت مستقیم و غیر مستقیم توزیع و مصرف و هزینه می شود که به طور ناعادلانه مورد مصرف قرار می گیرد. بسیاری از رانتها و فاصله طبقاتی ناشی از همین امر است.

متاسفانه اکثر معادن کشور در انحصار عده ای خاص است و از منافع آن بهره می برند ولی اکثریت مردم از منافع آن محرومند.

معلوم است که یک جای کار اشکال دارد و باید اصلاح شود.

مدیران ارشد کشور باید به فکر مردم و برای مردم و در خدمت مردم باشند.

منابع بانکی عظیم در خدمت عده ای خاص قرار دارد و اکثریت مردم برای مختصری قرض الحسنه باید دربدری بکشند و یا با چند قسط عقب افتاده در معرض حراج خانه و اموال خود و ضامنین خود قرار بگیرند.

اگر فقط معوقات بانکی ثروتمندان، اخذ و به طبقات محروم اختصاص یابد ، بخش مهمی از فقر و بیکاری از بین خواهد رفت.

معلوم است که یک جای کار اشکال دارد و باید اصلاح شود.

مدیران ارشد کشور باید در خدمت مردم و برای مردم و مردمی باشند.

از این موارد بسیار است.

متاسفانه عده ای با تمام طرح های به نفع مردم مخالفت و کارشکنی می کنند. با یارانه ها، مسکن مهر، سهام عدالت، قرض‌الحسنه، بنگاه های کوچک و شبیه آن مخالفت و حتی مسخره می کنند.

در کشوری با این وسعت و این همه امکانات نباید بیکاری مشکل اول جوانان و مردم باشد. معلوم است که یک جای کار اشکال دارد.

اگر امروز حضرت زهرا(س) و یا امیر مومنان(ع) بودند چه می‌کردند؟ آیا بسیاری را عزل و برکنار نمی کردند؟

مگر نه اینکه امروز در محضر امام عصر(عج) و در دوره امامت آن عزیز قرار داریم؟

آیا نباید کاری کنیم که مورد رضایت آن عزیز باشد.

آیا وضع مردم و مدیریت ها مورد رضایت آن عزیز است؟

رضایت مردم نماد رضایت آن عزیز است.

آیا مردم راضی هستند؟ پاسخ معلوم است.

اگر حقیقتاً پیرو آن عزیزان هستیم باید تجدید نظر اساسی داشته باشیم.

انقلاب و جمهوری اسلامی محصول فداکاری مردم و متعلق به مردم است.

خواست امروز مردم همان آزادی و عدالت و کرامت و رفاه و همان مطالبات سال ۵۷ است.

مقامات جمهوری اسلامی و همه تصمیم گیران باید خود را با خواست مردم که همان اهداف انقلاب است تطبیق دهند.

خواست مردم اصل است و باید محور همه تصمیم گیری ها باشد.

اگر کسانی در مناصبی باشند –هر کس که می خواهد باشد- اما مورد رضایت مردم نباشد، فاقد مشروعیت و غاصب هستند.

همیشه رضایت مردم باید اصل باشد و همه مقامات به دنبال تامین خواست و نظر مردم باشند.

حتی اگر زمانی مردم از کسانی رضایت داشته اند اما امروز ناراضی باشند آن افراد باید جایگزین شوند.

زمانی که رهبری معظم انقلاب، نارضایتی مردم را از عملکرد سه قوه به طور عمومی اعلام کردند طی نامه ای سه پیشنهاد برای شروع اصلاح امور ارائه نمودم.

امیدوارم مفید واقع شود.

امیدوارم همه مقامات به ضرورت بازگشت به راه انقلاب و مسیر پیامبر(ص) و آل او (ع) و اصلاح مسیر حرکت کشور توجه و اقدامات فوری و لازم را به عمل آورند.

امیدوارم همه خود را با خواست مردم تطبیق دهند.

اطمینان دارم که با خواست و اراده و وحدت مردم، شرایط کشور خیلی زود به نفع مردم و آرمانهای انقلاب اصلاح و مشکلات به سرعت برطرف خواهد شد. انشاءالله

خداوندا یار و یاور مردم، امام عصر(عج) را برسان.

او را با خواست و با دست مردم حاکم کن.

همه مشکلات را برطرف کن.

ما را از یاران و اعوان و انصار او قرار بده.

دکتر محمود احمدی نژاد ضمن سخرانی در این جمع با بیان اینکه اگر ندانیم که چه هستیم و کجا می خواهیم برویم نمی توانیم بگوییم که چگونه باید زندگی کرده و از کدام راه باید برویم اظهار داشت: همه پیامبران آمده اند که همین سوال ها را جواب بدهند. همه انسان ها دوست دارند که پیشرفت داشته باشند. اگر معلوم نباشد که مقصد کجاست هر تغییری پیشرفت تلقی خواهد شد؟ پیشرفت به نسبت هدف تعیین می شود. اگر ندانیم که به کجا می رویم پیشرفت معنا ندارد.

وی با اشاره به اینکه اگر معلوم نباشد که کجا می خواهیم برویم اختلاف و دودستگی ایجاد خواهد شد، گفت: همه می گویند انقلاب ما هستیم. امام (ره) آمد در ادامه پیامبران الهی که زندگی بشر را تغییر دهد. همه آمدند که جهان را پر از عدل، انصاف و برادری کنند. لازمه این امر این است که حاکمیت جهان، حاکمیت عدالت و انسانی باشد. یکی از شعارهای انقلاب ما این بود که نظم حاکم در جهان را اصلاح کنیم. ما قبول نداشتیم که زیر بار مستکبرین و خودخواهان برویم و همه مشکلات و ظلم هایی که در بشر ابجاد شده محصول نظام حاکم بر جهان است. انقلاب آمد که این را اصلاح کند. امام و رهبری هم همین را فرمودند.

دکتر احمدی نژاد افزود: اگر هدف ها فراموش بشود عده ای پیدا می شوند و می گویند ما باید زیر بلیط سلطه برویم. اصلا می گویند ما برای همین انقلاب کردیم و خودشان را نیز مالک انقلاب می دانند. بنظرم این فراخوانی که مقام معظم رهبری دادند، بسیار هوشمندانه است. خیلی ها که در صدر انقلاب بودند هم فراموش کرده اند که کجا می خواستند بروند. باید تبیین صورت بگیرد تا هدف ها دوباره یادآوری شوند.

رئیس دولت مهر و عدالت اظهار کرد: ۳۷ سال از انقلاب گذشته و ما هنوز الگویی برای اداره اقتصادمان نداریم. هنوز الگویی برای اداره نظام تربیتی که برآمده از انقلاب باشد نداریم. چون هدف و مقصد را فراموش کردیم. یکدفعه می آیند نسخه می دهند که دوای درد کشور تحزب است. یعنی احزاب هیچ مشکلی ندارند؟ البته باید از همه علوم بشری اما در نقشه و پازل خودمان استفاده کنیم.

ایشان افزود: این موارد نیاز به تبیین دارد. چرا بعد ۳۷ سال، اسم آزادی را می بریم عده ای ترش می کنند؟ بالاترین سطح آزادی، انقلاب است. پیامبران آمدند تا انسان ها را آزاد کنند. واقعا جای شهید مطهری ها خالی است. یک تنه در برابر همه مکاتب تبیین می کرد.

دکتر احمدی نژاد با طرح این سوال که انقلاب چیست گفت: دیده اید که در این چند سال عده ای می گویند دوران انقلاب تمام شده است. البته با تعریف آنها درست است. انقلاب یعنی تجمیع انرژی های حاصل از ناراضی بودن از اوضاع و بعد انفجار و سرریز کردن آن و وقتی این اتفاق افتاد، پس انقلاب دیگر تمام شده است! اما منظور از انقلاب اسلامی این است؟ انقلاب ما محصول تجمع و فقر نبوده است. بلکه محصول کمالجویی مردم است. این دو کاملا از یکدیگر متفاوت است. امروز انقلاب اسلامی در دل ملت ایران، هزاران بار عمیق تر از سال ۵۷ است. به همین دلیل کاری نمی توانند بکنند. هر روز نفوذ می کنند و فشار می آورند اما انقلاب سرجای خودش است. امروز شما با هرکه صحبت کنید انتهای خواسته هایش آرمان های انقلاب اسلامی است.

وی بیان کرد: چرا نباید زیر بار نظام سلطه برویم؟ خود آنها می گویند اینها نمی توانند ایران را اداره کنند و به همین دلیل دشمنی خارجی طراحی کرده اند که داخل را ساکت کنند. البته برخی از داخلی ها هم همین فکر را می کنند. آنهایی که تمام فکر و ذکرشان میز و قدرت است.

دکتر احمدی نژاد در پایان با بیان اینکه امام (ره) آمریکا را شیطان بزرگ می دانست گفت: برخی گفتند این حرف تبلیغاتی بوده است اما شیطان استکبار ورزید و خودش را بالاتر دانست. در حال حاضر چه کسانی الان به خودشان اجازه می دهند که سر آدم ها را ببرند و فیلم بگیرند؟ کسانی که خودشان را بالاتر می دانند. آمریکا خودش را برتر می داند و اگر کسی نپذیرد با جنگ به او می فهمانند. هرکس نپذیرد مورد تهدید قرار می گرفت. کسی می تواند بگوید که شیطان کاری را انجام می دهد که آمریکا انجام نمی دهد؟ الان در منطقه را ببینید. دو طرف درگیری اسلحه از کجا می خرند؟ هر دو از نظام سلطه اسلحه خریداری می کنند و اصلا خود نظام سلطه این برنامه ریخته و بالا نشسته و می گوید دعوا نکنید! غیر از شیطان چه کسی می تواند این کار را انقدر قشنگ انجام دهد؟

خانه / آخرین اخبار / محمود احمدی نژاد در ملارد +عکس و متن سخنرانی مطالب پیشنهادی از سراسر وب عوارض خروج از کشور رایگان شد!!! هتل های بی نظیر کیش با قیمت هایی بی نظیر محمود احمدی نژاد در ملارد +عکس و متن سخنرانی در آخرین اخبار ۲۵ تیر ۱۳۹۵ ۰ 910 بازدید محمود احمدی نژاد رئیس جمهور دولت های نهم و دهم عصر دیروز در مسجد جامع خامس آل عبا شهرستان ملارد سخنرانی کرد. محمود احمدی نژاد عضو مجمع تشخیص مصلحت نظام، عصر پنجشنبه در مراسم بازخوانی گفتمان امام راحل(ره) و مقام معظم رهبری که در مسجد جامع شهر ملارد برگزار شد، با اشاره به لزوم تبیین گفتمان امام، انقلاب و مقام معظم رهبری به عنوان نقشه راهی برای حرکت در مسیر کرامت و عدالت انسانی اظهار داشت: در مکتب انقلاب همه امور از انسان ها شروع می شود و به واقع کمال انسانی از اهمیت بسیاری برخوردار است. وی افزود:اصل عزت برای خدا است و خداوند تبارک و تعالی فرموده، انسان و بشریت صالح و عزیز است و در مکتبی که اهانت به جسد انسان متوفی جایز نیست، به روشنی می توان دریافت که کرامت انسانی از چه جایگاه برجسته ای برخوردار است. رئیس جمهور سابق ایران گفت: توکل به خدا، تبعیت از رسول اکرم(ص) و حرکت در مسیر ائمه اطهار و معصومین(ع) عزت بخش و کرامت آفرین است. احمدی نژاد عنوان کرد: واقعه کربلا از مصادیق بارز کرامت و عزت انسانی است، صحنه ای که پیکر بی جان یاران و اصحاب امام حسین(ع) توسط اسب لگدمال می شود، اما پیروزی، عزت و کرامت برای شهدای کربلا بود و این یزید و یاران سفاک او بودند که برای همیشه ذلیل تاریخ شدند. وی افزود: در دنیای معاصر نیز این امر مصداق دارد، برخی گمان می کنند با تکیه بر انبار باروت و اسلحه می توانند به عزت برسند، اما پیروزی با ترس و حقارت، عزت مندی محسوب نمی شود.   احمدی نژاد گفت: برخی عزت را تنها برای خود می خواهند و دیگران را درجه دو می پندارند، اما عزت و کرامت همگانی است و باید آن را برای کل بشریت قائل شد. عضو مجمع تشخیص مصلحت نظام عنوان کرد: رژیم صهیونیستی مقابل چشم هفت میلیارد نفر جنایت می کند و این موضوع اثبات کننده این امر است که نقش رژیم اشغالگر قدس تهدید علیه بشریت است و این عین حقارت، شکست و نافی عزت مندی و کرامت است. وی با اشاره به نقش خود باوری ملی در پیشرفت و توسعه جامعه عنوان کرد: دشمنان نظام، انقلاب و ملت ایران اسلامی و دیگر مسلمانان جهان، تلاش می کنند ذلت و حقارت را به ملت ها تحمیل کنند. عضو مجمع تشخیص مصلحت نظام افزود: تئوریزه کردن ذلت دستورکار اصلی دشمنان نظام است، زیرا این امر در نقطه مقابل خود باوری ملی قرار دارد. احمدی نژاد در خاتمه یادآور شد:ظلم پذیری، جامعه را از تعادل خارج می کند زیرا عزت انسان ها در چنین شرایطی پایمال می شود. متن کامل سخنان دکتر احمدی نژاد به شرح زیر است: بسم الله الرحمن الرحیم اللهم عجل لولیک الفرج والعافیه والنصر واجعلنا من خیر انصاره و اعوانه والمستشهدین بین یدیه خداوند بزرگ را سپاسگزارم که توفیق دیدار و زیارت شما مردم خوب و مومن و با صفا و عزیز را عنایت فرمود. مردمی که با دلهای پاک و اندیشه های بلند و دستان پر برکت در خدمت عزتمندی جامعه و مفید برای کشور هستند. مردمی که همیشه قانع و شکرگزارند، هیچ گاه باری بر دوش کشور نبوده و نیستند و همواره بویژه در شرایط سخت، یاور کشور و انقلاب بوده اند و برای آرمان های انقلاب و دفاع از کشور فداکاری کرده و می کنند. سلام و درود خدا بر شما مردم عزیز و دوست داشتنی ملارد ، شهریار و قدس. از آنجا که رهبری معظم انقلاب همگان را به تبیین مبانی و آرمانهای انقلاب و بازخوانی خط امام فراخوانده اند در پاسخ به اوامر ایشان می خواهم مطالبی را در همین زمینه با شما در میان بگذارم. – در مکتب انقلاب و در نگاه امام و رهبری همه امور و همه چیز از انسان شروع می شود و در خدمت تعالی و کمال انسان قرار می گیرد. – معرفت انسان و شناخت حقیقت او ، پایه همه برنامه ها و جهت گیری های فرهنگی و سیاسی و اجتماعی و اقتصادی است. – انسان بالاترین مخلوق خداست و می تواند تا جایی بالا رود که در نگاه به او صفات خدا را ببینیم و بیابیم. – انسان های کامل – چهارده معصوم(ع)- به این مقام که جانشینی خدا در عالم است نائل شده اند. – از صفات گوناگون خداوند ، امروز می خواهم درباره اسم عزیز و اهمیت کرامت انسانی و عزت و عزتمداری با شما سخن بگویم. – خداوند عزیز است . همیشه بزرگ و پیروز و حاکم و شکست ناپذیر است. – ضعف و ذلت و حقارت و پستی در بارگاه او راه ندارد. – همه اراده و تدبیر و تقدیر و تجلیات او ، عالمانه ، حکیمانه و برآمده از اوج عزت است. – اصل و همه عزت و سرافرازی از آن خداوند و برای خداوند است. – فَلِلهِ العِزهُ جَمیعًا – انسان های کامل و صالحان و مومنان و مخلصان نیز عزیزند و از عزت برخوردارند. – و لله العزه و لرسوله و للمؤمنین – ان العزه لله و لرسوله و للمومنین – همین خداوند عزیز و کریم ، انسانها را با کرامت خلق کرده است. – وَ لَقَد کَرمنا بَنی‏ آدَمَ ، به راستی و حتماً بنی آدم را کرامت بخشیدیم. – انسان ذاتاً دارای کرامت است چرا‌‌‌که خداوند از روح خود در انسان دمیده است و روح خداوند عین کرامت و عزت است. – خداوند ضعف و ذلت و پستی را برای انسانها نمی پسندد. – کرامت انسانی در حدی است که نمی توان و نباید حتی به فرد محکوم و در آستانه مرگ و یا جسم مرده یک فرد نیز اهانت کرد. – خداوند از انسانها خواسته است که : اولاً ؛ با کرامت زندگی کنند و تن به پستی و ذلت ندهند. ثانیاً ؛ کرامت و عزت سایر انسانها را پاس بدارند. – عزت یک صفت و یک احساس درونی ناشی از عظمت و حکمت و علم و بزرگی و بی نیازی است که مانع از اعمال و رفتار سبک ، بی بنیان ، غیر حکیمانه ، غیر عالمانه و بی ارزش می شود. – رمز و راز عزتمند زیستن ؛ اولاً به معرفت خداوند ، ثانیاً به ایمان و اعتماد مستحکم به او و عبودیت محض او و ثالثاً به توکل و تکیه به او در تمام حالات و شر ایط وابسته است. عزیزان من : – با معیار عزت و عزتمداری می توان اعمال و رفتارها را ارزیابی کرد. – اساساً دین، پیامبران و کتب آسمانی آمده اند تا کرامت و عزت انسانی را به منصه ظهور برسانند و از آن صیانت کنند. – همه آمده اند تا حقیقت انسانی را شکوفا کنند و از انسانیت انسان ها و کرامت ذاتی آنها دفاع کنند و مانع از سقوط انسانها به وادی ذلت و پستی شوند. – کسی که از عزت برخوردار است همه چیز دارد و کسی که عزت ندارد ولو همه ثروت و قدرت عالم تحت سیطره او باشد آیا می توان گفت چیزی دارد؟ می خواهم به چند نشانه و ثمره عزتمداری و کرامت و سپس به چند نشانه و تبعات فقدان عزت و کرامت اشاره کنم. اول : نشانه ها و ثمرات عزت مداری و کرامت انسانی: ۱- توحید و عبودیت – خداوندِ عزت آفرین ، از انسانها خواسته است که جز او را نپرستند و جز در برابر او سر تسلیم فرود نیاورند. – کرامت و عزت انسانی اقتضاء می کند که جز در برابر بی نهایت و کریم و عزیز مطلق و اوامر و نواهی او تسلیم نباشیم و تبعیت نکنیم. – این خود عین عزت و کرامت و بزرگی است. – تن دادن به عبودیت غیر خداوند –هر چه که باشد – در واقع ناسازگار با کرامت انسانی و پذیرش ذلت و تسلیم در برابر مخلوق و عناصری است که خود در زمره نیازمندانند و از خود قدرت و توانایی برای اثرگذاری ندارند. – کسی که طعم عزت انسانی را چشیده است جز در برابر خدا تعظیم نمی کند و بندگی جز او را نمی پذیرد. ۲- آزادی و آزادی خواهی – آزادی اقتضاء کرامت انسانی است. – کسی که آزاد نیست ، عزت و کرامتی ندارد و تصمیم و انتخاب او بی ارزش است. – خداوند همه انسانها را آزاد خلق کرده است و خواسته است که: – اولاً ؛ قدر آزادی خود را بدانند و از آن صیانت کنند. و ثانیاً ؛ آزادی دیگران را به رسمیت بشناسند و از حریم آزادی انسانها صیانت کنند. – در سایه آزادی و حق انتخاب انسانها است که عزت و کرامت در وجود انسانها شکوفا و متجلی می شود و اندیشه ها ، تصمیمات و اعمال صالح ارزشمند می گردد. – اگر یک قهرمان ملی، آزادانه و با اختیار ، فداکاری در راه کشور را انتخاب نکرده باشد ، عمل او حتی اگر به کشته شدن بینجامد فاقد عنصر عزت و عزت آفرینی است و نمی تواند موجبات تکریم انسان ها را فراهم آورد. – آزادی اراده و انتخاب، به عمل و تصمیم انسانها ارزش می دهد و حس احترام و تکریم دیگر انسانها را بر می انگیزاند. – آنچه موجب تکریم می شود ، حقیقت کرامت و عینیت پیدا کردن آن در اندیشه و عمل انسانهاست . – زیبایی کار شهیدان و جانبازان و آزادگان و ایثارگران در آن است که آزادانه و با انتخاب خود این راه را بر می گزینند و به همین دلیل نیز، آنان عزیز و عزت آفرین و موجب افتخار ابدی اند. – اگر کسی حقیقتاً آزاد شده باشد و طعم عزت را چشیده باشد و بر اساس عزت و کرامت انسانی خویش تصمیم بگیرد و عمل کند، در هر شرایطی عزیز است. – ذات او عزیز می شود و تمام اقداماتی که مبتنی بر این اصل انجام می دهد عزتمدار خواهد بود. – حادثه کربلا را ببینید . چه کسی عزیز و چه کسی شکست خورده و ذلیل است؟ – بدن ها زیر سم اسب ها تکه تکه می شوند، اما در همان حال، به اوج عزت و سرافرازی ابدی نایل می شوند. – انسان عزیز همیشه پیروز است . در کربلا چه کسی پیروز شد؟ – معلوم است که پیروزمندان قطعی که هدفشان محقق و آرمانشان ثابت شده است ، امام (ع) و یاران عزیزش بودند. – اوج عزت و کرامت انسانی در کربلا متبلور است. – و شکست خوردگان قطعی ، انسانهای حقیر و پستی بودند که به طمع نان و آبی در برابر همه حقیقت و در واقع در برابر خدا ایستادند . – کسانی که عزت انسانی خود را به گندم و جو و لختی امارت و صدارت می‌فروشند هرگز طعم عزت را نخواهند چشید. – آیا کسی که در برابر خدا که عزت مطلق و اصل عزت است می ایستد، می تواند جز پستی و خواری را تجربه کند. – محدود کردن آزادی اندیشه و اراده انسانی که در حقیقت از بین بردن عزت و عزتمداری و کرامت است ، نتیجه ای جز ذلت و رواج فساد و بحران های اجتماعی ندارد و به همین دلیل ناپسند و نادرست است. – از نشانه های برجسته عزت مداری، مجاهدت در راه آزادی و کرامت انسانهاست. ۳- عدالت و عدالت طلبی – عدالت ضامن عزت انسانی است. – آیا می توان تصور کرد که بدون استقرار عدالت بتوان عزت انسانی را شکوفا و از آن صیانت کرد. – عدالت مقوم آزادی و تامین کننده حقوق انسانی و دادن فرصت برای عزتمداری انسانهاست. – اصولاً مجاهدت در راه استقرار عدالت از نشانه های عزتمداری و در حقیقت تلاش برای تکریم جامعه است. – کرامت انسانی ، به انسان عزیز اجازه نمی دهد جز عدالت را بپذیرد. ۴- عشق و احترام به دیگران و حفظ حرمت و عزت آنان – کرامت انسانی یک امر واحد است. خداوند بنی آدم را تکریم کرده است و ذات انسانی دارای کرامت است. – نمی شود و نباید که عزت و کرامت را فقط برای عده ای خاص بخواهیم و بپذیریم. – انسان عزیز ؛ اولاً عاشق دیگران است چرا که عاشق خداوند عزیزی است که او لطف و مهر و رافت مطلق است. و ثانیاً حرمت و عزت نوع انسان را در همه جای جهان پاس می دارد. – انسان عزیز نمی تواند به حریم عزت دیگران تجاوز کند و یا از ذلت دیگران شادمان باشد. چرا که این کار نشانه بی خردی و دوری او از عزت است. – ذلت در نظر انسان عزیز مذموم است. – به همین دلیل انسانهای عزیز ، کریم و بخشنده و جوانمردند. – برای احترام و حفظ عزت دیگران از تقصیرات شان می گذرند و اجازه احساس حقارت و یا تحقیر شدن را به آنان نمی دهند. ۵- ایستادگی در برابر ظلم و زور و تحمیل و نهراسیدن از طاغوت ها و مستکبران و قدرت های مادی – انسان عزیز بر عزت و قدرت خداوند تکیه دارد و مستکبران و دیگر سلطه‌گران را به عنوان قدرت به رسمیت نمی شناسد . پس ترس در وجود او معنا ندارد. – انسان عزیز برای صیانت از عزت خودش در برابر ظلم و زور و تحمیل می ایستد و جان و مال خود را فدا می کند ، چرا که پذیرش ظلم و زور ، پا گذاشتن روی عزت انسانی و خلاف ناموس خلقت و نقطه مقابل خواست خداوند است. – آیا می توان در جامعه تبعیض آلود و خالی از عدالت سخن از عزت و کرامت انسانی راند. – در این جوامع هم ظالمان و هم کسانی که ظلم را پذیرفته اند جامه ذلت پوشیده اند. – امام حسین(ع)‌را بین تسلیم در برابر ظلم و قطعه قطعه شدن مخیر کردند. – امام حسین(ع) پذیرش ظلم و نظام ظالمانه را عین ذلت و قطعه قطعه شدن را عین عزت می شمارد و فریاد میزند که “هیهات منا الذله” – یکی از درخشان ترین نشانه های عزت ، تواضع و خدمتگزاری در برابر مردم و توده های محروم و مستضعف و گردن فرازی و ایستادگی در برابر مستکبران و زورگویان و خودبرتر بینان است. انسانهای حقیر کاملاً عکس این عمل می کنند. – پیامبر(ص) فرموده اند : ((تواضعوا مع المتواضعین فان التواضع مع المتواضعین صدقه و تکبروا مع المتکبرین فان التکبر مع المتکبرین عباده))؛ در برابر فروتن ،‌ تواضع کنید ؛ زیرا فروتنی در برابر آنان صدقه است و در مقابل انسان های متکبر تکبر ورزید که تکبر کردن با ایشان عبادت خداوند است. – امیرالمومنین (ع) فرموده اند: ((التکَبُرُ علی المتکبرِ هُوَ التواضُعِ بِعَینِهِ))‌؛ تکبر در برابر شخص متکبر عین تواضع است. ۶- خودباوری و اعتماد به نفس فردی و ملی – انسانی که طعم عزت را چشیده باشد به حقیقت انسانی و توانایی های ذاتی خود باور دارد و به خوبی از آنها استفاده می کند. – انسان خود باور در دفاع از ارزش های الهی و انسانی و دفاع از حقوق دیگران و در مقابله با ظلم و بی عدالتی و برای بیان حق ، هرگز احساس شرمندگی ندارد . – او در برابر تبلیغات مستکبران و شیاطین برای تحقیر و در هم شکستن عزم و اراده او ، کاملاً مقاوم و پیروز است. – اعتماد به نفس آرامش می آورد و فرصت بهره مندی از قدرت عقل و اندیشه را فراهم می کند. – رمز و راز موفقیت و پیشرفت یک ملت ، اعتماد به نفس ملی و خودباوری عمومی است. – مستکبران و شیاطین برای تسلط بر جوامع ، به تحقیر داشته ها ،فرهنگ و سنت ها و توانایی های آن جوامع می پردازند تا خودباوری و اعتماد به نفس عمومی و ملی را از آنان سلب می کنند. – چنین جوامعی معمولاً بدون اینکه متوجه شوند ، لباس ذلت می پوشند و تحت سلطه قرار می گیرند. دوم : عوامل و تبعات فقدان عزت و عزت مداری ۱- ظلم ، تبعیض ، بی عدالتی ، خودبرتربینی و استکبار – ظلم و بی عدالتی و تبعیض اولاً برآمده از انسانهای غیر عزیز است و ثانیاً موجب تحقیرخود ظالم و همچنین انسانهایی است که ظلم را می پذیرند. – ظلم جامعه را از تعادل خارج می کند و عده ای را به عنوان طبقات برتر و دیگران را فرودست قرار می دهد. – ظلم ناشایست و بد است چرا که عزت انسان ها را مخدوش می کند و لباس ذلت بر آنان می پوشاند. – نگاه طبقاتی به انسانها بر آمده از نفس غیر عزیز و موجب تحقیر و ذلت جامعه است. – اساساً نفس عزیز طالب و دوستدار عزت در همه مظاهر زندگی فردی و اجتماعی است ، همچنانکه بر خلاف این برای نفس حقیر ، صادق است. – ایستادگی در برابر ظلم و تبعیض در حقیقت صیانت از عزت و کرامت انسانی است. – نفس اشغالگری ، تجاوزگری ، استکبار و وجود انبارهای بمب اتم و سلاح‌های کشتار جمعی گرچه ابزار و نشانه و موجب تحقیر ملت ها است لیکن نشان دهنده حقارت صاحبان آن نیز هست. – وجود و رفتار رژیم اشغالگر و تجاوزگر و جعلی صهیونیستی توهین به همه بشریت و در واقع خدشه به عزت همه انسانها است. – خودبرتربینی و استکبار در واقع نفی عزت دیگران است و تحقق اهداف آن جز با به ذلت کشیدن دیگران ممکن نیست ، به همین دلیل مذموم است و باید با آن مقابله کرد. – ایستادگی تحسین برانگیز امام راحل(ره) و مقام معظم رهبری و ملت بزرگ ایران در برابر مستکبران و سلطه گران بی فرهنگ در حقیقت صیانت از حریم عزت و کرامت جامعه بشری است. ۲- فقر و نیازمندی به دیگران – فقر از آنجا که کرامت و عزت انسانی را از بین می برد، شخصیت انسانها را در نظر دیگران تضعیف و تخریب می کند و موجب اظهار عجز و درماندگی می گردد، غیر قابل قبول و مردود است. – فرمودند : ((کاد الفقر ان یکون کفراً)) – البته احساس و باور به فقر در برابر خداوند غنی مطلق عین عزت است لیکن همین امر در برابر غیر خدا عین ذلت و خواری است و خداوند از آن نهی کرده است. – کسانی که با برنامه های استعماری و خودخواهانه ، ثروت دیگران را غارت و فقر را به جوامع تحمیل می کنند در واقع عزت ملت ها و افراد را مورد هجوم قرار می دهند. – کسانی که در درون خود احساس عزت نمی کنند با توهین و تحقیر دیگران و تحمیل فقر به آنان سعی می کنند عزت ظاهری برای خود دست و پا کنند. – اشرافی گری خوی کسانی است که احساس عزت ندارند و به جای اصلاح نگاه و باور خود و توجه به منبع لایزال عزت بخش ، به اشیاء متوسل می شوند و با عناصر مادی و استفاده از تجهیزات و لوازم به ظاهر گرانقیمت و به رخ کشیدن آنها ، نمایش عزت می دهند. – کاخ نشینان مستکبر و خودخواه در طول تاریخ ، عموماً انسانهای خودخواه و کوچک و پستی بوده اند که با نمایش فیزیکی و مادی و زورگویی و یا تحمیل خود بر دیگران خواسته اند خود را عزیز جلوه دهند. ۳- تن دادن به پستی و گناه – گناه ، عزت انسانی را ملکوک می کند و او را از اوج کرامت به حضیض ذلت پایین می کشد. به همین دلیل زشت است و نهی می شود. – کسی که احساس عزت دارد ، بزرگی خود را با پستی آلودن به گناه از هر نوع که باشد معاوضه نمی کند. – کسانی که به حقوق دیگران دست اندازی می کنند ابتدا عزت درونی خود را منکوب می کنند سپس به حقوق دیگران تجاوز می نمایند و بالاترین گناه را مرتکب می شوند. ۴- دروغ گویی و فریب کاری و دست اندازی به بیت المال – معلوم است که این رفتارها نمی تواند از عزت نفس و انسان عزتمدار صادر شود . این ها محصول کسانی است که در درون خود خوار شده اند و احساس عزت خود را از دست داده اند ولو در ظاهر بسیار پر ادعا باشند. – مگر می شود کسی که کرامت ذاتی خود را می فهمد و از آن صیانت می‌کند ، خود را برتر از میلیونها و میلیاردها انسان بشمارد و به خود اجازه دهد با استفاده از فرصت قدرت دست در جیب آنها بکند و منابع آنان را به خود اختصاص دهد و تصرف کند . – مگر می شود کسی که خود را عزیز می پندارد ، از گرسنگی دیگران با خبر باشد و با شکم سیر و با خیال راحت چشم بر هم بگذارد و بدتر آنکه مسبب گرسنگی دیگران نیز باشد. – این ها همه ناشی از نفوس ناساخته و غیر عزت مدار و غیر کریم است. ۵- تخریب دیگران برای اثبات عزت خود – از کارهای شیطانی که متاسفانه به واسطه طراحی های مستکبران در فضای رفتاری فعالان و سیاست ورزان وارد و نهادینه شده است ، تخریب دیگران برای اثبات خود ودسته و گروه خود است. – به جای بیان نقاط مثبت خود، دائماً دیگران را با بدترین روش ها و توهین ها و افترائات تخریب می کنند و نتیجه می گیرند که خودشان خوبند. – مع الاسف امروزه کسانی با سوء استفاده از علوم و شبکه تبلیغاتی و جنگ روانی این عمل زشت را به صورت سازمان یافته انجام می دهند. – برای تخریب آبروی دیگران طراحی و سازماندهی می کنند در حالی که آبروی انسانها که نماد عزت آنها است، بسیار مهم است و حرمت آبروی مومن از حرمت خانه خدا –کعبه- بالاتر است. – معلوم است که هیچ انسان عزتمند و با کرامتی تن به چنین رفتاری نمی دهد و روشن است که در نتیجه این نگاه و رفتار چه بلایی بر جامعه وارد می‌شود. – نگاه کنید به بدبینی ها و بی اعتمادی ها ، فاصله های طبقاتی، جنگ ها ، اشغالگری ها ، کینه ها و کشتارهایی که هر روز در حال وقوع است. – پایه گذار این اخلاق زشت ، شیاطین و مستکبران و باند های قدرت و ثروتند. – به رفتار مستکبرانه دولت امریکا و صهیونیسم بین الملل نگاه کنید که اصولاً دیگران را به حساب نمی آورند. – خود را برتر می دانند و جان و مال و آبروی انسانها برای آنها ارزشی ندارد و پایمال است. – اینان انسانهای کوچک ، حقیر و درمانده ای هستند که از علم و ثروت و قدرت و رسانه حداکثر سوء استفاده را می کنند. – کسانی که دوره تاریک و ضد انسانی استعمار را به بشریت تحمیل کردند و امروز نیز با روش های جدیدی دست اندر کار چپاول ملت ها و تحمیل فقر و ذلت به آنها هستند ، نه تنها از عزت و کرامت انسانی بی بهره اند بلکه بویی از انسانیت نیز نبرده و نمی برند. – آنان زندگی زشت و عاقبت زشت تری در پیش دارند. عزیزان و سروران – انقلاب عظیم اسلامی ملت ایران بر پا شده است تا عزت انسانها را در سراسر جهان احیا کند. – عزتی که تحت سلطه نظام سرمایه داری و صهیونیسم بین الملل منکوب شده و در معرض هجوم شدید و همه جانبه و مستمر قرار گرفته است. – توسعه و ترویج عزت مندی و احترام به عزت و کرامت دیگران وظیفه ای عمومی و به ویژه مسئولیت سنگین کارگزاران حکومتی است. – از وظایف و مسئولیت های سنگین اجزاء حاکمیت ، صیانت از کرامت و عزت مردم و ساحت عمومی است. – رفتار نهادهای حاکم و نحوه تعامل آنان با مردم باید موجب ارتقاء احساس عزت و کرامت مردم و گسترش خودباوری و اعتماد به نفس عمومی باشد. – مدیران جوامع باید خود عزتمند و عزتمدار و نماد عزت و ضامن و مدافع آن باشند تا عزت جامعه و آحاد مردم را ارتقاء بدهند و حفظ کنند. – از عوامل سقوط و عقب ماندگی و بدبختی جوامع ، حضور عناصر حقیر و خودخواه در راس مناصب مدیریتی است. – خداوند فرموده است که ؛((زمانی که اراده کنیم قریه و قومی را زیر و رو کنیم به مترفین و افراد حقیر آن قوم فرصت می دهیم تا راه فسق و تبهکاری و ظلم در پیش گیرند.)) – اندیشه و نظام سرمایه داری با اصالت دادن به سرمایه ، حقیقت و عزت انسانی را مخدوش و با توسعه فقر و طبقاتی کردن جامعه ، ذلت را بر بخش وسیعی از مردم تحمیل می کند. – مدرسه و نظام تعلیم و تربیت ، اداره ، دادگاه ، فضای رسانه ای و خانواده و همه و همه باید انسانها را عزیز بشمارند و از حریم عزت افراد و جامعه صیانت کنند و درس عزت مداری بدهند. – عزتمداری یک معیار برای سنجش برنامه ها و اقدامات ریز و درشت افراد ، مدیران ، کارگزاران و جوامع است. – بدترین افراد کسانی اند که قدر عزت خود را نمی شناسند و حریم عزت و کرامت دیگران را مخدوش می کنند. – ستاریت خداوند نیز برای حفظ عزت و آبروی انسانها است. – امر به معروف و نهی از منکر هم برای حفظ عزت و کرامت انسانها است. – به نظرم کفایت می کند. – خداوند بزرگ را سپاس که ملت بزرگ ایران و رهبری گرانقدر او قدر نعمت عزت را می شناسند و با همه وجود و با افتخار از حریم کرامت و عزت خود و جامعه انسانی پاسداری می کنند و نفشه های شیاطین را نقش بر آب خواهند کرد. بدخواهان ملت ایران، آرزوهای خو را به گور خواهند برد. – سلام و درود خداوند بر امام راحل(ره) و ملت بزرگ و شهیدان و جانبازان و آزادگان و ایثارگران و رهبری فرهیخته انقلاب که پرچم داران عزت و کرامت انسانها در دوره معاصرند. – ازهمه عزیزانی که در برپایی برنامه زحمت کشیدند، امام جماعت محترم،کانون فرهنگی و هیات امنای مسجد ، بسیج و همه شما بزرگواران و مردم عزیز تشکر می کنم . – ای خدای بزرگ یار و یاور مستضعفان و احیاگر عزت و کرامت بشری را برسان. – او را با اراده و دست مردم حاکم کن. – در سایه حاکمیت او همگان را به اوج عزت و کرامت و سلامت برسان. – با عنایت او ملت بزرگ ایران را حفظ کن و بر تمام بدخواهانش پیروز گردان. – رهبری هوشمند و عزیز انقلاب را در سایه عنایات حضرتش موفق و سالم و سربلند بدار. موفق و سربلند باشید.

بسم الله الرحمن الرحیم
الحمدلله رب العالمین و السلام و الصلوه علی سیدنا و نبینا محمد و آله الطاهرین و اصحابه المنتجبین
«اللهم عجل لولیک الفرج والعافیه و النصر و اجعلنا من خیر انصاره و اعوانه والمستشهدین بین یدیه»
▪ رئیس محترم، هیات های محترم نمایندگی، خانمها و آقایان
از اینکه توانستم بار دیگر در این مجمع مهم جهانی شرکت کنم خوشحالم و خدای بزرگ را سپاسگزارم. 
در فضای پر التهاب کنونی و غلبه فریادها، تهدیدها و تنش ها و در دورانی که تدابیر قدرتهای بزرگ از حل مشکلات ناتوان، عدم اعتماد در عرصه های منطقه ای و بین المللی روز افزون و امنیت روانی جوامع، تحت هجوم سنگین طراحی های تبلیغاتی و سیاسی مخدوش و ناامیدی از اثر بخشی سیاستها و اقدامات سازمانهای بین المللی در برقراری صلح و امنیت پایدار و صیانت از حقوق ملتها رو به گسترش است، قصد دارم به برخی چالش های مهم و اصلی امروز جهان و علل و ریشه های آن اشاره و راههای برون رفت از آنها را بررسی نمایم. از ضرورت اصلاح وضع موجود و چشم انداز امید بخش و روشن آینده، دوران تجلی همه زیبایی ها، عشق ها و کرامت ها، برپایی عدالت و شکوفایی همه استعدادهای الهی انسان و حاکمیت خداپرستی و تحقق وعده خداوند حکیم با شما سخن بگویم. سپس موضوع هسته ای ایران را به عنوان یک واقعیت و آزمایشگاه سنجش صداقت ها وکارآمدی ها و ایستادگی ها و پیروزی ها در معرض قضاوت شما قرار دهم و در پایان پیشنهادات خود را ارائه نمایم.
▪ دوستان و همکاران گرامی
می دانید که بشریت، امروز با چالش های مهم، متعدد و متنوعی مواجه است که به برخی از آنها اشاره می کنم؛
۱) تلاش سازمان یافته برای فروپاشی خانواده و کاهش منزلت زن
خانواده مقدس ترین و با ارزش ترین بنیاد انسانی است که به منزله کانون پاکترین عشق ها و محبت متقابل مادران، پدران و فرزندان و محیط امن برای تربیت نسلهای بشری و بستر شکوفایی عاطفه ها و استعدادها، همواره مورد احترام همه اقوام و ادیان و فرهنگها بوده است.
امروز شاهد یک هجمه سازمان یافته از ناحیه دشمنان انسانیت و چپاولگران اقتصادی برای فروپاشی این نهاد اصیل هستیم که با ترویج لا ابالی گری و خشونت و شکستن حریم های عفت و پاکدامنی در صدد انجام آن هستند.
وجود ارزشمند زن به عنوان مظهر جمال الهی و نقطه جوشش محبت، عاطفه و پاکی، دردهه های اخیر دستخوش سوء استفاده گسترده اصحاب قدرت، رسانه و ثروت شده است. در برخی از جوامع، این وجود عزیز را در حد ابزار تبلیغاتی ساقط کرده اند و همه پرده های عفت و حریم زیبائیها و پاکی ها را شکسته اند. این یک خیانت بزرگ به جامعه بشری و نسل های متوالی و ضربه ای جبران ناپذیر به پایه انسجام اجتماعی یعنی خانواده است.
۲) نقض گسترده حقوق بشر، توسعه تروریسم و اشغالگری
امروز متاسفانه حقوق بشر به طور وسیع توسط برخی قدرتها به ویژه از ناحیه مدعیان انحصاری آن مورد تعرض قرار می گیرد. برپایی زندانهای مخفی، ربایش افراد و محاکمه و مجازات مخفیانه و بدون رعایت معیارهای دادرسی، شنود گسترده مکالمات، بازگشایی نامه ها و احضارهای مکرر به مراکز پلیسی و امنیتی به امری عادی بدل شده است. با اعلام نظر دانشمندان و مورخان در موضوعات مهم جهانی مخالفت و آنان را محاکمه و زندانی می کنند.
به بهانه های گوناگون کشورها را اشغال و نا امنی و اختلاف ایجاد می کنند و همین ها را بهانه استمرار اشغالگری قرار می دهند. بیش از شصت سال سرزمین فلسطین به عنوان جبران خسارتی که در جنگ در سرزمین اروپا دیده اند در اشغال رژیم غیر قانونی صهیونیستی است، مردم آن آواره و یا تحت فشارهای سنگین نظامی و تحریم های اقتصادی و یا در زندانهای مخوفند. اشغالگران حمایت و تمجید می شوند و مردم مظلوم مورد هجوم سیاسی و نظامی و تبلیغاتی قرار می گیرند. به جرم آزادی خواهی آب و برق و دارو را بر مردم فلسطینی و در شهر و دیار خودشان می بندند و با دولت بر آمده از رای آنها مخالفت می کنند. جریانات تروریستی زیر سایه سیاستمداران و نظامیان قدرتهای بزرگ سازمان می یابند و به جان و مال ملتها تعرض می کنند. با اعلام قبلی، صهیونیست های بی فرهنگ، مردم را در خانه و شهرشان ترور می کنند و تروریست ها مدال صلح می گیرند و حمایت می شوند. از طرف دیگر عده ای از مردم یهودی را با تبلیغات دروغ و به بهانه رفاه و شغل و غذا از نقاط مختلف دنیا آواره و در سرزمین اشغالی فلسطینی اسکان می دهند و آنان را تحت سخت ترین محدودیت ها، فشار روانی و تهدید دائمی نگهمیدارند. از بازگشت آنان به وطن اصلی شان جلوگیری می کنند و با زور و تبلیغ آنان را وادار به کینه ورزی نسبت به مردم بومی فلسطین می کنند.
سرزمین عراق به بهانه اسقاط دیکتاتور و کشف سلاح کشتار جمعی اشغال می شود. دیکتاتور عراق که زمانی طولانی مورد حمایت همین اشغالگران بود می رود و سلاحی کشف نمی شود ولی اشغالگری به بهانه های گوناگون همچنان ادامه می یابد. هر روز مردم کشته، زخمی و آواره می شوند و اشغالگران نه تنها پاسخگو و شرمنده نیستند بلکه در گزارشی، ایجاد بازار فروش سلاح را به عنوان دستاورد لشگرکشی خود معرفی می کنند. حتی با قانون اساسی، مجلس و دولت برآمده از رای مردم عراق نیز مقابله و مخالفت می کنند و در عین حال شجاعت پذیرش و اعلام شکست قطعی خود و خروج از عراق را نیز ندارند.
متاسفانه شاهد این واقعیت تلخ هستیم که برخی قدرتها جز برای خود و حزب و گروهشان برای هیچ انسان و ملتی ارزش قائل نیستند. از نظر آنان حقوق بشر، برابر با درآمد ها و منافع کمپانیهای آنان و دوستانشان است. حقوق و حیثیت مردم امریکا نیز قربانی خود خواهیهای برخی قدرتمندان است.
۳) هجمه به فرهنگهای بومی و تحقیر ارزشهای ملی ملتها 
فرهنگ، نماد هویت و رمز ماندگاری ملتها و اساس تعامل آنان با دیگران است. در یک حرکت سازمان یافته، فرهنگهای بومی که پیام آور یکتا پرستی، عشق و برادری اند مورد هجوم گسترده تخریبی قرار می گیرند، سنت ها و ارزشهای ملی تحقیر و خودباوری و شخصیت ملتها مورد توهین و تمسخر قرار می گیرد. هدف از این، ترویج روحیه تقلید، مصرف گرایی، دوری از خدا و ارزش های انسانی و شکستن مقاومت ملتها و چپاول منابع آنان توسط قدرتهای بزرگ است. 
۴) گستره فقر، بی سوادی و محرومیت از بهداشت و فاصله فقیر و غنی در جهان 
در حالی که بخش مهمی از منابع طبیعی در آسیا، افریقا و امریکای لاتین با تسلط سیاسی و اقتصادی برخی قدرتها به یغما می رود، وضعیت فقر و محرومیت بسیار هشدار دهنده است. به برخی آمارهای منتشره توسط سازمان ملل متحد توجه کنید.
- روزانه حدود ۸۰۰ میلیون نفر گرسنه سر بر بالین می گذارند و حدود ۹۸۰ میلیون نفر در فقر مطلقند. یعنی روزانه کمتر از یک دلار قدرت خرید دارند.
- مردم ۳۱ کشور یعنی ۹ درصد جمعیت جهان دارای طول عمر متوسط ۴۶ سال یعنی ۳۲ سال کمتر از متوسط کشورهای برخوردار هستند.
- نسبت برخورداری بین غنی و فقیر در برخی نقاط به ۴۰ برابر رسیده است.
- در بسیاری از کشورها، اکثریت مردم از آموزش و تعلیم و تربیت محرومند.
- در کشورهای در حال توسعه از هر یکصد هزار مادر در هنگام زایمان ۴۵۰ نفر می میرند. این نسبت در کشورهای برخوردار ۷ است و نسبت کودکانی که درهنگام تولد می میرند ۵۹ در برابر ۶ است.
- یک سوم مرگ و میر در جهان یعنی روزانه ۵۰ هزار نفر ناشی از عوامل مربوط به فقر است.
گمان می کنم همین تعداد عدد و رقم گویای واقعیت بسیار تاسف بار حاکم بر مناسبات اقتصادی در جهان است.
۵) نادیده گرفتن ارزشهای متعالی و ترویج فریب و دروغ
برخی قدرتها تمام ارزش های بشری نظیر صداقت، پاکی و امانتداری را برای پیشبرد اهداف خود قربانی می کنند. تردید و فریب کاری را در مناسبات بین دولتها و بین مردم رواج می دهند. آشکارا دروغ می گویند، تهمت می زنند، بر خلاف قانون عمل می کنند و فضای اعتماد و دوستی را به شدت تخریب می کنند. آنان رسما اخلاق و ارزش های متعالی را از مناسبات کنار گذاشته اند و خودخواهی،برتری جویی، کینه ورزی و تحمیل را جایگزین عدالت، احترام به دیگران، عشق، محبت و صداقت کرده اند. اینان همه خوبیها و زیبائیهای زندگی را فدای مطامع خود می کنند.
۶) نقض قوانین و حقوق بین الملل و نادیده گرفتن تعهدات
برخی از کسانی که خود واضع قوانین بین المللی هستند آشکارا و به راحتی آن را نقض و سیاست تبعیض آلود و دوگانه اعمال می کنند. قانون خلع سلاح اتمی را وضع می کنند ولی هر روز نسل های جدیدی از آن را آزمایش و انبارها را پر می کنند. منشور ملل متحد را تنظیم کرده اند ولی حق استقلال و حاکمیت بر سرنوشت ملت ها را محترم نمی شمارند. قراردادهای رسمی خود را به راحتی و با تغییر سیاست زیر پا می گذارند. به قوانین مربوط به حفظ محیط زیست تن نمی دهند. بیشترین تخلف از قوانین توسط چند قدرت جهانی انجام می شود.
۷) گسترش سایه تهدید و مسابقه تسلیحاتی
برخی قدرتها در مناسبات جهانی و هر کجا که منطق آنان در می ماند به راحتی از زبان تهدید استفاده می کنند. رقابت سنگین تسلیحاتی سایه تهدید را بر جهان می گستراند. مردم اروپا که قربانی دو جنگ بزرگ و چند جنگ دیگر خانمانسوز و چند دهه جنگ سرد در قرن گذشته بودند، امروز نیز زیر سایه تهدید زندگی می کنند و منافع، امنیت و سرزمین آنان در سایه مسابقه تحمیلی از سوی برخی قدرتها در خطر قرار می گیرد. 
یک قدرت زورگو به خود حق می دهد که با استقرار سامانه موشکی، زندگی را به کام مردم یک قاره تلخ کند و زمینه ساز رقابت تسلیحاتی گردد. 
برخی حاکمان به ظاهر قدرتمند که تصور می کنند وسیله اقتداری در اختیار دارند، بی صبرانه و در هر موضعی و هر زمانی از زبان تهدید استفاده می کنند و به این ترتیب سایه ناامنی را بر مردم، ملتها و مناطق می افکنند. 
و بالاخره ؛ 
۸) ناتوانی سازو کارهای بین المللی برای رفع این چالش ها و برپایی صلح و امنیت پایدار 
آشکارا مشاهده می شود که سازمانها و سازوکارهای موجود فاقد ظرفیت و توانمندی لازم برای حل مشکلات، رفع چالش ها و تنظیم عادلانه مناسبات و برقراری صلح و برادری و امنیت هستند. کمتر دولت و ملتی است که برای احقاق حقوق و یا دفاع از استقلال،تمامیت ارضی و منافع ملی خود امیدی به این سازو کارها داشته باشد.
▪ دوستان و همکاران صمیمی 
چالشها بیش از این است و می دانم اگر هریک از شما در این موضع سخن می گفتید موارد فراوان دیگری را ذکر می کردید، لیکن به همین بسنده می کنم. 
اینک سئوال مهم و تعیین کننده این است که ریشه این چالش ها و نابسامانیها چیست و در کجاست؟
در یک ارزیابی علمی و دقیق ریشه این وضعیت در دو عامل اساسی خلاصه می شود. 
بدون تردید عامل اول را باید در مناسبات برآمده از جنگ دوم جهانی جستجو کرد. آنجا که برخی قدرتهای پیروز، نقشه سلطه برجهان را ترسیم و سیاستهای خود را نه بر اساس عدالت بلکه بر اساس تضمین منافع پیروزمندان در برابر شکست خوردگان تنظیم کردند. از این رو سازوکارهای برآمده از این رویکردها و سیاست ها نیز ۶۰ سال است که از حل عادلانه مسائل جهانی عاجز است. 
برخی قدرتهای بزرگ همچنان رفتار پیروزمندان در جنگ جهانی را دارند و سایر دولتها و ملتها، حتی آنان که در جنگ هیچ مشارکت و دخالتی نداشته اند را شکست خوردگان جنگ به حساب می آورند و از موضع ارباب و رعیتی، ملت ها را تحقیر و از آنان باج خواهی می کنند. 
برای خودشان حقوق برتر قائلند و در برابر هیچ سازمان و مرجع بین المللی پاسخگو نیستند
▪ همکاران، جناب رئیس، خانم ها و آقایان 
در میان همه سازمانهای ناکارآمد، متأسفانه شورای امنیت سازمان ملل در صدر قرار دارد. 
شرایطی ایجاد کرده اند که برخی قدرتها با حق ویژه و انحصاری در شورای امنیت، چه شاکی باشند و چه متهم، همزمان دادستان، قاضی و مجری حکم هم هستند. بسیار طبیعی است که کشورها و ملت های مورد تعرض آنان امید نداشته باشند از طریق آن شورا حقوق خود را تادیه کنند. 
بشریت شاهد بود که متأسفانه در تمام جنگهای طولانی نظیر جنگ کره و ویتنام، جنگ صهیونیستها علیه فلسطینیان و لبنان، جنگ صدام علیه ملت ایران و جنگهای نژادی در اروپا و آفریقا همواره برخی از قدرتهای عضو در شورای امنیت در یک طرف مخاصمه بوده اند و یا از یک طرف که غالباً متجاوز بوده است و یا از اصل مخاصمه حمایت کرده اند. 
عراق را ببینید، ابتدا سرزمین را اشغال و سپس از شورای امنیت تقاضای مجوز کردند. شورایی که همین اشغالگران با حق وتو در آن حضور دارند. 
مردم عراق باید از چه کسی و به کجا شکایت کنند و امید احقاق حق خود را داشته باشند؟ 
در لبنان دیدیم که برخی قدرتها مدت سی و سه روز شورای امنیت را، به امید غلبه رژیم صهیونیستی، از تصمیم گیری بازداشتند و زمانی که از پیروزی آن رژیم اشغالگر مأیوس شدند اجازه دادند قطعنامه آتش بس صادرشود. در حالی که وظیفه اصلی شورای امنیت جلوگیری از گسترش نزاع، برقراری آتش بس و متعاقب آن صلح و امنیت است. مردم لبنان باید به چه کسی و کدام سازمانی شکایت کنند؟
▪ عالیجنابان، خانم ها و آقایان 
حضور برخی قدرتهای انحصار طلب، شورا را از انجام وظایف اصلی خود یعنی پاسداری از صلح و امنیت بر پایه عدالت بازداشته است. اعتبار شورا مخدوش و کارآیی آن در دفاع از حقوق اعضای سازمان ملل از بین رفته است. بسیاری از ملتها اعتماد خود را به این شورا از دست داده اند. 
برخی دیگر از ساز و کارها مثل ساز و کارهای پولی و بانکی نیز وضعیت مشابهی داشته و به ابزار تحمیل خواسته برخی قدرتها تبدیل شده اند. 
روشن است که این ساز و کارها توان پاسخگویی به نیازهای امروز و حل چالش ها و برقراری مناسبات عادلانه و پایدار را ندارند.
▪ همکاران عزیز 
باز بدون تردید عامل دوم و مهمتر، روی گردانی برخی از قدرتهای بزرگ از اخلاق، ارزش های الهی و آئین پیامبران و نادیده گرفتن دستورات خدای حکیم و همچنین حاکمیت انسانهای ناصالح است. افراد ناصالحی که نمی توانند خود را اداره و کنترل کنند چگونه می توانند بر بشریت حکومت و امور انسانها را اصلاح کنند؟
متاسفانه آنان خود را به جای خدا قرار داده اند ! تابع هوس های خود هستند و همه چیز را برای خودشان می خواهند. برای آنان کرامت انسانی، جان و مال و سرزمین دیگران اعتباری ندارد.
قرنهاست بشر زخم عمیق برخی قدرتهای ناصالح را بر تن خسته خود دارد و هم امروز نیز ریشه اصلی مشکلات جهان، بی اعتنایی به ارزش ها و اخلاق و مدیریت انسانهای خود خواه و ناشایسته است.
▪ دوستان، خانمها، آقایان
تنها راه اصلاح پایدار، بازگشت به تعلیمات انبیای الهی، یکتا پرستی، احترام به کرامت انسانها و جاری شدن عشق و محبت در همه تعاملات، مناسبات و قوانین و سپس اصلاح ساختارها بر همین اساس است.
برای تحقق این هدف از همگان دعوت می کنم تا جبهه برادری، دوستی و صلح پایدار برپایه خداپرستی و عدالت را تحت عنوان (( همبستگی برای صلح ))تشکیل دهیم و ازتجاوزها و خودخواهی ها جلوگیری و فرهنگ محبت و عدالت را ترویج کنیم و اعلام می کنم که جمهوری اسلامی ایران با کمک همه دولتها و ملتهای مستقل، صلح طلب و عدالت خواه در این مسیر حرکت خواهد کرد.
خدا پرستی، عدالت و عشق به انسانها باید بر همه ارکان سازمان ملل حاکم شود و این سازمان باید مرجع عدالت محوری باشد که هر عضو آن از حمایت های معنوی و حقوقی برابر با دیگران برخوردار باشد.
مجمع عمومی به نمایندگی از جامعه بین المللی باید به عنوان اصلی ترین رکن این سازمان شناخته شود تا به دور از فشارها و تهدیدهای قدرتهای بزرگ نسبت به اصلاح ساختارهای سازمان ملل اقدام کند و به ویژه شورای امنیت را از وضعیت موجود تغییر دهد و ساختار جدیدی مبتنی بر عدالت و دموکراسی برای آن تعریف نماید تا بتواند پاسخگوی نیازهای موجود و حل چالش ها و برقراری ثبات و امنیت پایدار باشد.
▪ جناب رئیس، عالیجنابان
موضوع هسته ای ایران یک نمونه آشکار از عملکرد این سازو کارها و اندیشه حاکم بر آنان است.
همه میدانید، ایران عضو رسمی آژانس و پایبند به قوانین و مقررات آن است و بیشترین همکاری را در تمام زمینه ها داشته است. همه فعالیت های ایران صلح آمیز و کاملاً شفاف بوده است.
طبق اساسنامه هر عضو آژانس حقوق و تکالیفی دارد. مکلف است در مسیر صلح آمیز حرکت و تحت نظر آژانس به دیگر اعضاء برای بهره مندی از چرخه تولید سوخت یاری کند و حق دارد که از حمایت آژانس برخوردار باشد و طبق قوانین با کمک سایر اعضاء و آژانس چرخه تولید سوخت را دراختیار بگیرد.
ایران تاکنون همه تکالیف خود را بجا آورده است ولی از حق کمک های فنی سایرین و آژانس و در مقاطعی از حمایت آژانس نیز بی بهره بوده است.
حدود پنج سال برخی از همان قدرتهایی که ذکر کردم با فشار سنگین بر آژانس بین المللی انرژی هسته ای تلاش کردند از بهره مندی ملت ایران از حقوق خود جلوگیری کنند.
موضوع هسته ای را از مسیر قانونی خارج و بافضاسازی سیاسی از همه توان خود برای تحمیل خواستهایشان بهره بردند. دولت ایران برای اعتماد سازی، تمام راه ها را طی کرد ولی آنان به چیزی جز توقف کامل همه تحقیقات و فعالیت ها و حتی رشته های دانشگاهی و محروم کردن ملت ایران از همه حقوق خود قانع نبودند تا جایی که حتی مراکزی که جزء چرخه تولید سوخت و نیازمند نظارت آژانس نبود نیز تعطیل شد. پس از سه سال مذاکره و تلاش برای اعتماد سازی، ملت ایران به این باور قطعی رسید که دغدغه این قدرتها انحراف احتمالی فعالیت های هسته ای ایران نیست بلکه این بهانه ای برای جلوگیری از پیشرفت علمی او است و اگر روند ادامه یابد تا ۲۰ سال بعد هم احتمال برخورداری از حقوقش وجود ندارد. بهمین دلیل تصمیم گرفت کار را از همان مسیر درست حقوقی یعنی آژانس دنبال کند و تحمیل های سیاسی و غیرقانونی قدرتهای زیاده خواه را کنار بگذارد.
در مدت دو سال اخیر بارها و بارها ملت ایران به واسطه سوء استفاده قدرت ها از شورای امنیت مورد اتهام و حتی تهدید نظامی و تحریم های غیرقانونی قرار گرفت ولی به لطف ایمان به خدا و وحدت ملی، گام به گام جلو رفت و اینک کشور ایران به عنوان دارنده چرخه تولید صنعتی سوخت هسته ای با کاربرد صلح آمیز شناخته شده است. متاسفانه شورای امنیت در این موضوع بسیار روشن حقوقی تحت تاثیر فشار برخی قدرتهای زورگو نتوانست عدالت را برپا دارد و از حقوق ملت ایران پاسداری کند.
خوشبختانه اخیراً آژانس مجدداً در صدد بازیابی نقش قانونی خود یعنی حمایت از حقوق اعضاء در کنار نظارت بر فعالیتها برآمده است. ما این را رویکرد درست و عملکرد صحیح این سازمان ارزیابی می کنیم. قبلاً، به طور غیر قانونی اصرار بر سیاسی کردن موضوع هسته ای ملت ایران داشتند ولی امروز به لطف ایستادگی ملت ایران، کار به آژانس برگشته است و من رسماً اعلام می کنم که از نظر ما موضوع هسته ای ایران خاتمه یافته و به یک امر عادی در آژانس بدل شده است. امروز سوالهای مهم و فراوانی درباره فعالیت های هسته ای برخی از همین قدرتها در آژانس مطرح است که باید بررسی شود. البته ملت ایران همواره آماده گفتگوی سازنده با همگان بوده و خواهد بود.
می خواهم از همه دولتها و ملتهایی که در این دوره سخت، ازحقوق قانونی ملت و سرزمین من حمایت کردند و از کشورهای عضو جنبش عدم تعهد و دیگر دوستان در شورای امنیت و شورای حکام و از کارشناسان قانونمدار و متعهد آژانس و از مدیرکل آن به خاطر ایستادگی بر قانون تشکر کنم و اعلام کنم که برخلاف قدرتهای انحصار طلب، ملت ایران آماده است طبق تکالیف اساسنامه آژانس و زیر نظر این سازمان تجربیات خود را در قالب برنامه آموزشی در اختیار دیگر اعضا قرار دهد.
اینک خطاب به کسانی که حدود پنج سال مزاحم ملت ایران شدند، به مردم با فرهنگ و تمدن ساز سرزمینم توهین کردند و اتهام ها زدند، نصیحت می کنم که؛ از تاریخ و ازاقدامات اخیرخود عبرت بگیرند. با ملت بزرگ ایران بسیار بدرفتاری کردند ولی توجه کنند که با دیگر اعضاء سازمانهای بین المللی چنین نکنند. آبروی سازمانهای جهانی را قربانی خواسته های خود نکنند. امروز ملتها بیدارند و می ایستند. شما خودتان را اصلاح کنید دنیا اصلاح می شود.
ملتها خوبند و می توانند با هم در صلح و صفا زندگی کنند. آنها بکوشند به ملت های خودشان خدمت کنند، دیگران نیازی به آنها ندارند.
آیا وقت آن نرسیده است که آنها از مسیر خودخواهی و تبعیت از شیطان به مسیر خداپرستی برگردند؟!
آیا دوست ندارند که از آلودگی ها پاک شوند، تسلیم امر خدا شوند و به او ایمان بیاورند؟
ایمان به خدا یعنی ایمان به صداقت، پاکی، عدالت و عشق به دیگران!
آنان بدانند که از پاکی، صداقت، عدالت، دوست داشتن و احترام به کرامت انسانها ضرر نمی کنند و مطمئن باشند در نزد ملتها این ارزش ها زیباتر و پسندیده تر است.
این دعوت همه پیامبران الهی از حضرت آدم تا نوح و ابراهیم، موسی کلیم الله، عیسی روح الله و حضرت محمد رسول الله(ص) است.
اگر دعوت را اجابت کنند نجات می یابند و اگر اجابت نکنند به سرنوشت گذشتگان دچار می شوند.
قرآن کریم می فرماید:
«و هرکس دعوت حق را اجابت نکند خدا را در زمین ناتوان نمی کند و برای او یاورانی جز خدا نخواهد بود و او در گمراهی آشکار است.» سوره احقاف آیه ۳۲
آنان هیچ چیز از خود ندارند و نمی توانند از سیطره حکومت و اراده خدا فرار کنند.
در این اجتماع مهم باید این سخن خدای بزرگ در قرآن کریم را به آنان یادآور شد که:
«آیا به قدرتها و دولتهای قبل از خود نمی نگرند. اگر گذشتگان صاحب چیزی بودند، آنرا نگه می داشتند و اجازه نمی دادند شما جایگزین آنان شوید. خدا به واسطه گناهانشان آنانرا نابود کرد و کسی در برابر خدا از آنان حفاظت نکرد.»
آنان بدانند راه و رسم و اندیشه مبتنی بر بی عدالتی و ظلم از بین خواهد رفت. آیا نشانه های بیداری و مقاومت مبتنی بر خداپرستی، انسان دوستی و عدالت طلبی ملتها را نمی بینند. آیا متوجه نیستند که غروب امپراتوری ها نزدیک است.
امیدوارم این دعوت پاسخ عملی داشته باشد.
▪ عالیجنابان
ملتها و دولت ها مجبور نیستند که تابع بی عدالتی برخی قدرتها باشند. آنان به دلایلی که ذکر شد شایستگی رهبری و تدبیر امور جهان را از دست داده اند.
من رسما اعلام می کنم که ؛ دوران مناسبات برخاسته از جنگ دوم جهانی و دوران اندیشه های مادی مبتنی بر خودخواهی و سیطره طلبی پایان یافته است.
بشر از یک گردنه سنگین تاریخی عبور کرده است و دوران گرایش به توحید، پاکی، مهرورزی، احترام به دیگران، عدالت و صلح طلبی واقعی آغاز شده است.
وعده الهی است که حق پیروز است و زمین به انسانهای صالح به ارث خواهد رسید. 
ای آزادگان، مومنان و مردم جهان به خدا امیدوار باشید و ای تشنگان ارزشهای متعالی در هر کجا که هستید بکوشید تا با خدمت به انسانها و عدالت خواهی، فرصت تحقق این وعده بزرگ الهی را فراهم کنید.
دوران تاریکی ها پایان می پذیرد، اسیران به خانه های خود برمی گردند، سرزمینهای اشغالی آزاد می گردد، فلسطین و عراق از سلطه اشغالگران آزاد می شود و مردم اروپا و امریکا از فشار صهیونیستها رهایی خواهند یافت. دولتهای مهربان و دوستدار انسانها جایگزین دولتهای خشن و زورگو خواهند شد. کرامت انسانی اعاده می گردد. عطر دل انگیز عدالت منتشر خواهد شد و مردم با محبت و برادری در کنار یکدیگر زندگی خواهند کرد.
تلاش در این راه و برای حاکمیت انسانهای صالح و انسان صالح کامل، آخرین برگزیده خدا و موعود امم، در حقیقت مرهم نهایی زخمها و حلال همه مشکلات و بر پا کننده عشق، زیبایی، عدالت و حیات سعادتمند در همه دنیاست. همین اعتقاد و تلاش، رمز وحدت و تعامل سازنده بین ملتها و دولتها و آحاد جامعه بشری و همه عدالتخواهان واقعی است. 
بدون تردید موعود امم و مصلح کل و نجات بخش نهایی و آخرین پیک آسمانی می آید و همراه همه خداپرستان، عدالت طلبان و مهرورزان، آینده درخشان را بر پا و جهان را پر از عدل و زیبایی خواهد کرد. این وعده خداست و وعده خدا تخلف نمی پذیرد. 
بیائید ما هم سهمی در تحقق این همه شکوه و زیبایی داشته باشیم. 
به امید آینده روشن بشری و طلوع صبح رهایی و آزادی همه انسان ها و محو مظاهر ظلم، نفرت و خشونت و حاکمیت کامل عشق و محبت در سراسر جهان.
آینده ای که آن را نزدیک می بینم.

بسمه تعالی

انالله و انا الیه راجعون 

جناب آقای عبدالرضا سلطانی
با تاثر و تاسف، خبر درگذشت ابوی گرامی حاج عربعلی سلطانی را دریافت کردم.
ضمن عرض تسلیت به جناب عالی و سایر بازماندگان معظم ، از خداوند منان برای آن تازه گذشته، رحمت و مغفرت و علو درجات و برای بازماندگان ، صبر و اجر خواستارم.

محمود احمدی نژاد
در تاریخ ایثارگری های فراوانی اتفاق افتاده همه زندگی پیامبران و اولیاء سرشار از ایثار بوده اما ایثاری که در کربلا و عاشورا اتفاق افتاد بالاترین و گسترده ترین ایثار همه تاریخ است خدایی ترین ایثارگری در کربلا اتفاق افتاده و امام حسین (ع) از موجودیت بهترین یاران، بزرگان و جوانان برومند خود برای خدا عبور کرد. امام برای نجات بشریت و هدایت آنها، جدا کردن راه پاک از راه ناپاک، نشان دادن صراط مستقیم و قله کمال انسانی در برابر بشریت از همه چیز خود گذشت و حتی حاضر نشد قاتلان خود را به بلا گرفتار کند . بالاترین صحنه عطوفت، عبودیت، اوج عدالت و نبوت در عاشورا به نمایش گذاشته می شود و عاشورا دوره کامل خداپرستی ،‌یگانه پرستی و مکتب توحید است .

امام حسین (ع) اوج ایثار و در بالاترین مرتبه کمال انسانی قرار دارد و راه و مکتب حسینی نجات بخش است .ملت ایران به خوبی دریافته اند که عاشورا موتور محرک انقلاب بزرگی بود که پیامبر اسلام (ص) پایه گذاری کرد و عاشورا و کربلا تضمین استمرار آن تا روزی است که حضرت مهدی(عج) ظهور کنند.
کربلا صحنه هنرنمایی خدای متعال است که به واسطه آن انقلاب محمدی را به انقلاب مهدوی متصل نماید.


بسم الله الرحمن الرحیم

حجت الاسلام و المسلمین جناب آقای حسن روحانی
رئیس جمهور محترم

از جناب عالی برای ارسال پیام تسلیت در سوگ برادر مرحومم قدردانی می نمایم.
سلامتی و موفقیت شما را در خدمت به مردم و ایران عزیز خواستارم.

محمود احمدی نژاد

حافظ معتقد است که خلق آدم بر اساس عشق و محبت است. جلوه گری خدای متعال از اول مبتنی بر محبت و عشق است و به همین دلیل است که اول جلوه خدای متعال رحمت واسعه عالم توصیف شده است.امام عصر(عج) هم جلوه ای از رحمت واسعه خداوند است.حضرت خواجه خطاب به آن غایب منتظر می فرماید: دعای گوشه نشینان بلابگرداند، چرا به گوشه چشمی به ما نمی نگری یا می فرماید در خرابات مغان نور خدا می بینم، این عجیب بین که چه نوری ز کجا می بینم.در نگاه حافظ در جهان جز زیبایی و خوبی وجود ندارد. تمام زیبایی ها در حقیقت هستی و انسان کامل و امام پیدا می شود و هر که به رخ امام نگاه کند هر چه می بیند زیبایی است.باید به دنبال پیر مراد و انسان کامل حرکت کرد تا به جایی رسید ، ” چهل سال بیش رفت که من لاف می زنم کز ساکنان پیر مغان کمترین منم ، هرگز به عاطفت پیر می فروش، ساغر تهی نشد ز می صاف و روشنم”.

بسم الله الرحمن الرحیم

اللهم عجل لولیک الفرج والعافیه والنصر واجعلنا من خیر انصاره و اعوانه والمستشهدین بین یدیه

سلام عرض می کنم خدمت ملت عزیز ایران و برای همه و همه آزادی خواهان و عدالت طلبان و موحدان عالم موفقیت، سلامتی و عزت آرزو می کنم.

یکی از مواردی که مردم اصرار دارند که گفته و رسیدگی شود، مسئله سهام عدالت است. طبق تفسیر اصل ۴۴ و قانونی که تنظیم شد، قرار شد بنگاه هایی که متعلق به دولت است، این ها به بخش خصوصی و به مردم واگذار شود. باز تصویب شد که ۴۰ درصد این واگذاری ها به ۶ دهک یعنی ۶۰ درصد جمعیت کشور بصورت قسطی واگذار شود. البته واگذاری های عمده هم به صورت قسطی است، معمولا حداکثر ۲۰ درصد را اول می گیرند و بقیه را در اقساط چند ساله از خریداران اخذ می کنند.

باید ۴۰ درصد واگذاری ها به ۶۰ درصد مردم داده شود. امروز مردم چند نفر هستند؟ ۸۰ میلیون. ۶۰ درصدشان می شود ۴۸ میلیون نفر. یعنی ۴۸ میلیون نفر باید از این سهام بگیرند.

در دولت قبل حدود ۴۰ میلیون نفر شناسایی شدند که قرار شد به هر نفر یک میلیون سهم بدهیم که مردم شریک باشند. متن مردم هم از این واگذاری های بنگاه های دولتی یک بهره ای ببرند. خب این هم در قانون بود، هم در سیاست هایی بود که  رهبری ابلاغ کرده بود و دولت هم دنبالش بود، شروع کرد به شناسایی.

نزدیک به ۴۰ میلیون نفر شناسایی شدند و تقریبا همین مقدار هم سهام تخصیص داده شد. بخشی از سهام بنگاه های مختلف شناسایی شد، سهام نسبتا خوب و این ها در یک سبدی قرار داده شد، تعریفات حقوقی و مراحلش انجام شد و از محل آن یک میلیون تومان سهم به حدود ۴۰ میلیون نفر اختصاص داده شد.

از اول، دولت قبل قرار گذاشت که بازپرداخت اقساط را از محل سود بدهند. سود دو قسمت بشود، ۵۰ درصد آن را به مردم بدهیم و ۵۰ درصد دیگر برود به محل قسط تا این یک میلیون تومان تأدیه بشود، یعنی از دم قسط بود. توجه داشته باشیم که ۲ دهک یا ۲۰ درصد این جمعیت به دستور و موافقت رهبری قرار شد رایگان داده شود که رایگان داده شد، یک مرحله سود هم پرداخت شد، به آن ها باید تا الان سود پرداخت می شد تا الان که نشده! که باید ببینیم چرا پرداخت نشده! به افراد تحت پوشش نهادهای حمایتی که حدود ۲ دهک هستند، یعنی ۲۰ درصد جمعیت که آن زمان ۱۴ میلیون نفر می شد و الان نزدیک ۱۶ میلیون نفر شده است. اما بقیه، یعنی حدود ۲۶ میلیون نفری که سهام عدالت گرفته اند و قرار بود ۵۰ درصد سود به خودشان داده شود و ۵۰ درصد برود برای تأدیه اقساط.

مجلس آمد یک مصوبه گذراند و گفت نخیر! لازم نیست به مردم سود بدهید، همه سود برود برای تأدیه اقساط! بسیار خوب، قانون شد و ما هم شروع کردیم به اجرای قانون و تا الان هم اجرا شده است.

امروز دولت آمده و می گوید که تمام سودهایی که در مدت ۸ سال، ۱۰ سال، اختصاص پیدا کرده حدود ۵۴۰ هزار تومان است و اگر کسانی می خواهند همه آن سهام را داشته باشند باید ۴۶۰ هزار تومان جدید بدهند. خوب! مردم شاکی شده اند و اعتراض دارند، اعتراض های فراوانی کردند، به بنده هم مراجعات فراوانی شده است. من می خواهم این موضوع را یک مقدار باز کنم.

خوب! سهام که سهام خوبی بوده، قیمت آن هم الان حداقل ۲/۵ برابر است. اگر حداقلِ سود را ما در نظر بگیریم تا الان باید یک میلیون تومان پُر می شده، بلکه اضافه هم می آمده! اما مسئولین واگذاری و مسئولین دولت می گویند نخیر پُر نشده، بیایید بپردازید! خب این نیازمند یک حسابرس مستقل است. چون دولت فعلی آمده و همه امور سهام عدالت را گرفته است دست خودش! قبلا شرکت های استانی بود که مال خود مردم بود و آن ها نظارت می کردند. الان دولت گرفته است دست خودش و می گوید کُل سود ۵۴۰ هزار تومان شده است! خوب! اینجا باید حسابرس مستقل برود گزارش درآورد و آن را منتشر کند. ۴۰ میلیون سهام دار وجود دارد که باید همه آن ها مطلع شوند از فهرست و ریز و لیست فعالت های شرکت ها. این اتفاق نیفتاده، حالا می گویند بیایید پول بدهید!

بنظر من اینطور نیست! الان علی القاعده باید یک میلیون تمام شده باشد، سهام ۲/۵ میلیون تومان حداقل ارزش دارد برای هر یک نفر، مال مردم است. این واگذار شده، ما شرطی نگذاشتیم که اگر سود حاصل طی ۱۰ سال نتوانست قیمت سهم را پُر بکند ما به التفاوت را دولت بتواند بگیرد! نخیر! ما نمی توانیم با یک مصوبه امروز حقوق مردم را که ۱۰ سال قبل اختصاص داده شده، آن حقوق را از بین ببریم!

حالا این ۴۶ درصد چقدر می شود؟ ۴۶ درصد ۴۰ هزار میلیارد تومان، تقریبا ۱۸ هزار میلیارد تومان می شود. این مال مردم است. سود آن آمده، باید ببینیم کجاست؟ خوب سود آن را جمع آوری کنید. می گویند شرکت ها نمی دهند! خب بی خود نمی دهند! بروید و بگیرید. این مال مردم است. بگذارید روی هم و تسویه کنید. سهام را آزاد کنید تا مردم بتوانند آن را بفروشند.

حالا اگر دولت پول کم دارد، خب چرا می خواهید از جیب مردم بردارید!؟ این که کار بدی است! تو می خواهی سهامی را که مال مردم است ؛ یک بهانه ای بیاوری و بخشی از آن را تصاحب کنی حدود ۱۸ هزار میلیارد تومان، بعد خودت ۴۵ هزار میلیارد تومان بفروشی! در واقع ۴۵ هزار میلیارد تومان را می خواهید از جیب مردم بردارید برای هزینه ها! این کار درستی نیست.

من فکر می کنم باید توجه داشته باشید که این سهام عدالت مال مردم است، زودتر تعیین تکلیف کنید، حسابرس مستقل این کار را انجام بدهد و آن را آزاد کنید تا مردم بتوانند این سهام را خرید و فروش بکنند.

امیدوارم که توجه بکنند و زودتر سهام را بگذارند در اختیار مردم. بی جهت فشار نیاورند که آقا باید پول بدهید، اگر تا فلان زمان ندهید…! اما اگر مردم بپردازند هم کار غلطی است. ۱۸ هزار میلیارد تومان مردم برای چه باید بپردازند!؟ در این شرایطی که اکثر دارندگان سهام عدالت دچار مشکل اقتصادی شدید هستند. حالا باید بیایند و دوباره پول بدهند!؟ آن هم پولی که قبلا داده اند! یا از محل سهام عدالتشان برداشت شده، باز هم باید بدهند! این کار درستی نیست. امیدوارم که رعایت بکنند و این دغدغه مردم را مرتفع کنند.

بسم الله الرحمن الرحیم

«اللهم عجل لولیک الفرج والعافیه والنصر واجعلنا من خیر انصاره و اعوانه والمستشهدین بین یدیه»

سلام عرض می کنم خدمت مردم عزیز ایران، برای همه آن ها و برای همه آزادی خواهان، عدالت طلبان و موحدان عالم، سلامتی، عزت و موفقیت روزافزون مسئلت دارم.

همان طور که قبلا عرض کردم، قرار شد که ما خواسته ها و مطالبات مردم را که مراجعه می کنند و می خواهند که به گوش دیگران برسانیم،این کار را انجام بدهیم.

یکی از این مسائل، مشکلاتی است که امروز مردم در رابطه با موسسات مالی – اعتباری و بنگاه های پولی – اعتباری، با آن ها دست به گریبان هستند.

در فاصله سال های ۸۰ تا ۸۴ اتفاقات مهمی در اقتصاد ایران افتاد. اصل ۴۴ تفسیر شد، سند چشم انداز نوشته شد و در واقع یک گشایشی در اقتصاد به سمت بازار آزاد اتفاق افتاد. تا قبل از آن اجازه داده نمی شد که مردم بانک خصوصی یا موسسات مالی – اعتباری داشته باشند اما از سال ۸۰ به بعد این اجازه داده شد و تعداد زیادی تحت عنوان تعاونی مالی – اعتباری، موسسات مالی – اعتباری در کشور تشکیل شد و مردم رفتند سپرده گذاری کردند. دولت بعد سعی کرد که این ها را ساماندهی کند و تحت چارچوب های کنترلی بیشتری قرار دهد، در واقع نه دولت بعد، بانک مرکزی و شورای پول و اعتبار سعی کردند که این کار را انجام بدهند.

خوب مردم خبر دارید، من هم خبر دارم، عده زیادی از مردم، ۱۰ میلیون، ۲۰ میلیون، ۵ میلیون، ۱۰۰ میلیون، خیلی ها زندگی و خانه یا ماشین خود را فروختند، پاداش پایان خدمت و بازنشستگی خود را گذاشتند آنجا، تا چندرغاز سودی بگیرند و بزنند به زخم زندگیشان. برخی می خواهند دختر شوهر بدهند، می خواهند خانه خود را اصلاح کنند، بیماری دارند، آموزش فرزندان را دارند… و یا با حقوق بازنشستگی اموراتشان نمی گذرد. اصلا با ۹۰۰ هزار، ۱ میلیون، ۱ میلیون و دویست هزار یا ۱ میلیون و هشتصد هزار، امورات زندگی نمی گذرد.

خوب بعدها در این سال های اخیر با ورود برخی نهادهای نظارتی و ورود بی حساب و کتاب آنها، یک دفعه خبری از صدا و سیما پخش می شود، یک نفر موضع می گیرد، یک نفر دستگیر می شود یا احضار می شود! اوضاع بسیاری از این بنگاه ها بهم ریخته است.

من اصلا بحث تخلف و این ها را ندارم، مراجع نظارتی باید بروند تخلفات را رسیدگی کنند ولی باید مراقب باشند که به اصل کار لطمه وارد نشود. خوب برعضی از این ها متوقف شدند، صدها هزار بلکه میلیون ها نفر امروز دچار مشکل شدند و نمی دانند چکار باید بکنند، پاسخی هم دریافت نمی کنند! از آن طرف پولشان سپرده شده و در اختیارشان نیست و از طرف دیگر سودی هم دریافت نمی کنند، زندگیشان نمی چرخد و از دو طرف دچار خسارت شده اند. بعد برخی مسئولین می گویند ۳۵ – ۳۰ درصد بیا بگیر و برو! آخر چه را بیاید بگیرد؟ پس بقیه پولش چه می شود!؟ کجا رفته است!؟

عده زیادی هم اکنون مدت زیادی ست که تحصن کرده اند. اینهمه نماینده هایشان مراجعه می کنند به درب منزل یا دفتر ما که آقا شما چیزی بگویید، کاری بکنید!

خب من از مقامات مسئول می خواهم که رسیدگی کنند. اولا اجازه ندهند کسی بی جهت وارد شود. یک بنگاهی که دارد کار می کند تعطیل شود یا متوقف شود. اگر تخلفاتی هست حین فعالیت بروند و رسیدگی بکنند. یک جو عمومی درست می کنند و مردم را ناراحت و نگران می کنند و می ریزند سر بنگاه! مسئولان آن بنگاه را یا می گیرند و یا متوقف می کنند!

خوب چه باید کرد؟ طبیعی است که این بار روی دستگاه حکومتی میفتد! یا باید بانک مرکزی جواب بدهد یا قوه قضائیه. خوب چرا این کار را می کنید!؟

در حین فعالیت برویم و رسیدگی و اصلاح کنیم، موظف کنیم و تضمین های لازم را بگیریم که مردم این وسط آسیب نبینند. الان چند هزار نفر در شهرهای مختلف دائما تحصن میکنند، تجمع و تظاهرات می کنند، ناراحتند، بهشان سخت می گذرد. از مراجع مسئول، بانک مرکزی و شورای پول و اعتبار یا قوه قضائیه بیایند و ورود کنند و با دقت و کار مدبرانه و کارشناسی حقوق مردم را برگردانند یا اجازه بدهند آن ها فعالیت کنند و در حین فعالیت رسیدگی های قضایی و نظارت ها را انجام بدهند، ولی همین طور مردم را بلاتکلیف گذاشته اند با یک عده ای که الان اختیاری ندارند، اموالشان مسدود شده، بگذاریم رو در روی هم! یا بدهیم دست یک دادستانی و بگوییم تو برو این را حل کن! چطور می تواند حل کند؟ باید افرادی باشند که آشنا به کار بانکی و پولی و مالی – اعتباری و بلد باشند این کارها را و مورد اعتماد باشند و بروند این کارها را سامان بدهند.

خیلی از بنگاه های بزرگی که با پول مردم می چرخیده الان دچار آسیب شده است، حتی بعضی هایشان را برگرداندند ولی دیگر آن اعتماد از بین رفته است. پول مردم رفته، آن شخص هم نمی تواند کارش را ادامه دهد تا پول مردم را برگرداند، این وسط سرمایه گذاری های نیمه کاره فراوانی هم انجام شده! حالا نه سرمایه گذاری می تواند تمام شود، نه پول مردم برمی گردد، نه آن شخص می تواند ادامه دهد! خوب این چه مدلی است!؟

من فکر می کنم باید این فریادها را شنید. بعضی از این مردمی که بخاطر تحصن کنار خیایان ها می خوابند، به نان شبشان محتاجند! زندگی ها دارد متلاشی می شود!

من خواهش می کنم از مقامات مسئول در بخش های گوناگون یک مقدار دل بدهند و با توجه بیشتر و یک نگاه عمیق تر… بالأخره این مشکلی ست که باید حل کنیم. در نهایت این مشکل در همین جمهوری اسلامی بوجود آمده، حالا دائما بیندازیم گردن همدیگر! بالاخره رفته اند از نهادی یک مجوزی گرفته اند و یک نهادی هم موظف بوده که نظارت کند. حالا یکی کوتاهی کرده، یکی اشتباه کرده…! مردم این وسط چه می شوند؟

باید ما مراعات حال مردم را بکنیم. امیدوارم این حرف را که خواسته این مردم است و مراجعات فراوانی هم هست، این را بشنوند و از کسی که دلسوز آن هاست و می خواهد مسئله را حل کند، انشاالله بشنوند و دل بدهند و پای کار بایستند و زود این مسئله را جمع کنند. خوب نیست در شرایطی که دشمنان می خواهند اساس و موجودیت ما را تحت فشار قرار بدهند و مردم را تحت فشار مضاعف قرار بدهند، اینجور صحنه ها و اینجور اتفاقات در کشور ما مشاهده شود.

بسم الله الرحمن الرحیم

«اللّهمّ عجّل لولیّک الفرج والعافیه والنّصر واجعلنا من خیر انصاره و اعوانه والمستشهدین بین یدیه»

فرزندان سلحشور ملت در سپاه پاسداران انقلاب اسلامی

سلام و درود خداوند بر شما و همه آزادی خواهان، عدالت طلبان و موحدان عالم باد.

در تاریخ طولانی دفاع از فرهنگ، جغرافیا و استقلال ملت ایران، فداکاری‌ها و مجاهدت‌های مردان و زنان بزرگ بر پیشانی افتخارات این سرزمین می درخشد.

پاسداران انقلاب اسلامی که ریشه در شجره طیّبه ملتی اصیل، موحد و کهن دارند و در برآیند آرزوهای تاریخی آن در استقرار آزادی، عدالت و کرامت جوانه زده‌ و با خون سرخ شهیدان آبیاری شده اند، در عمر کوتاه خود در سایه حمایت بی‌دریغ مردم اکنون به شاخساران با طراوت و تنومندی تبدیل شده و در اوج عزت و ایثار، به فراز آمده اند.

امام عزیز راحل (ره) با درک عمیق از حقیقت عزتمداری و مطالبات تاریخی ملت، سپاه پاسداران و صلابت و آرمان‌خواهی و مردمی بودن آن را ضامن بقای کشور برشمرد و در خدمت ملّت و استقلال ایران عزیز مستقر ساخت.

امروز دولت آمریکا به عنوان خشن‌ترین و جنگ افروز ترین دولت جهان که حیات خود را در گرو تجاوز، کشتار و اشغال ، تعمیق نفرت، تفرقه و خصومت و توسعه خشونت و جنگ و فروش سلاح و قتل افزار می داند، برای نجات اقتصاد ورشکسته و بازسازی سلطه اهریمنی خود بر منطقه خاورمیانه ، استقلال و عزت ملت بزرگ ، تمدن ساز و فرهنگ آفرین ایران را هدف گرفته است.

بی تردید سخنان سخیف آقای ترامپ و توهین و جسارت او به آن عزیزان از آنجا ناشی می شود که آنان ایران و ایرانی و در پیشاپیش همه، فرزندان پاسدار ملت را مهم ترین مانع بر سر راه تحقق سیاست های چپاولگرانه و استکباری خود می دانند.

اعتقاد عمیق و رجاء وثیق دارد که می توان از شرایط جدید ، فرصت نوینی برای صیانت از استقلال کشور ، حریم ملت و اصول و آرمانهای ارزشی و والای الهی- انسانی ایرانیان و عمران و آبادانی ایران عزیز ساخت.

فرزندان انقلابی ملت بزرگ!

تردید نباید کرد که در این صحنه ، دلها و اراده ملت تاریخ ساز ایران و عنایات حضرت ولی عصر (ع) با دلها و دست های پاک و خداجو و مردم‌مدار شما است و پیروزی قطعی از آن ملت ایران خواهد بود.

از خداوند منّان سلامتی و عزت و موفقیت شما ، ملت بزرگ ایران و مقام معظم رهبری را مسئلت دارم.

خادم ملت ایران
محمود احمدی نژاد

بسم الله الرحمن الرحیم

«اللّهمّ عجّل لولیّک الفرج والعافیه والنّصر واجعلنا من خیر انصاره و اعوانه والمستشهدین بین یدیه»

ملت شریف و بزرگوار ایران
سلام و درود خداوند منان بر یکایک شما مردان و زنان ایران زمین، از شمال سبز اندیشه تا جنوب گرم مهر و خلیج همیشه فارس و از شرق طراوت عشق تا غرب صلابت غیرت و همه انسانهای آزادی خواه ، مهرورز ، صلح جو و عدالت طلب در سراسر جهان باد! که دل در گرو عشق و سر به مهر عقل دارند.
یک بار دیگر آقای ترامپ با بیان سخنان زیاده طلبانه، تفرقه جویانه و از سر تکبر و نفرت، عمق روحیه برتری جویی و استکباری خود و هم قطارانش را به نمایش گذاشت.
ملت تمدن آفرین ایران بر اساس آموزه های آسمانی و تجربیات تاریخی خود دریافته است که تکبر در برابر متکبر عین تواضع است، زیرا نرمش و خشوع در برابر دشمنان متکبّر و خودخواه، موجب گستاخی و جری شدن و توسعه دایره ادعاهای ناعادلانه و غیر قانونی آنان خواهد شد.
بر همین اساس فرزندان خدوم شما در دولت های نهم و دهم، با اتکاء به حمایت های بی نظیر مردمی، در دفاع از حقوق مسلّم ملت با استحکام و اقتدار در برابر مستکبران جهانی ایستادند و با تدبیر و هوشمندی، آنان را از دست اندازی به حقوق ملت ایران بازداشتند.
مواضع دولت آمریکا بار دیگر نشان داد که آنان نسبت به عظمت، توانایی و اقتدار ذاتی ملت ایران جاهل و در کسب معرفت نسبت به شایستگی های الهی – انسانی ایرانیان کاهل اند. آنان گمان می برند که با جنگ روانی و ارعاب عده‌ای اندک، راه را برای تسلیم ملّت، اخذ امتیازات تاریخی و محدود کردن همیشگی سقف پرواز و رشد ایرانیان باز کنند، لکن اگر بنا بود با این رفتارها تغییری در جغرافیا، فرهنگ، مواضع و جایگاه کشور و ملت ایران به وجود آید، چه بسا قبل از آنان، قدرت‌های چپاولگر بزرگتری در تاریخ بودند که همین آرزو ها را داشتند ؛ اما با خود به گور بردند.
تردید ندارم که ملت بزرگ و هوشمند ایران با بهره مندی از عنایت ها، هدایت ها و ادعیه خاصه حضرت ولی عصر(ع)‌، با وحدت و همدلی و اتکاء به ذخایر عظیم مادی، معنوی و انسانی خود این مقطع تاریخی را با عزت و موفقیت پشت سر می گذارد و همه تهدید‌ها را به فرصت های بی بدیل برای ادامه حرکت در مسیر پیشرفت و سرافرازی تبدیل خواهد کرد.
از حضرت احدیت سلامتی و عزت و موفقیت ملت گرانقدر ایران و رهبری معظم انقلاب را مسئلت دارم.

خادم ملت ایران
محمود احمدی نژاد
هرجا طغیانگران طغیان کردند، برای تثبیت سلطه خود اول هویت و شخصیت زن‌ها را منهدم کردند. در جامعه‌ای که زن احساس شخصیت، هویت و مأموریت اجتماعی، تاریخی و کمالی نداشته باشد، آن جامعه مرده است و طعم سعادت را نخواهد چشید.

با شعارهای به ظاهر طرفداری از زن و برابری، هم مرد و هم زن را له کرده‌اند. ما در فرهنگ خود معتقدیم که جایگاه و شخصیت زن برتر و بالاتر است. چرا؟ برای اینکه مأموریت زن مهم‌تر و سنگین‌تر است. هر کس مأموریت او سنگین‌تر باشد، جایگاه او بالاتر و نقش او مهم‌تر خواهد بود.

هر کس به لحاظ اجتماعی شعار برابری زن و مرد را می‌دهد، اولین اثرش له کردن زن است. بله، در برابر خدا و در مسیر کمال و در اجرای عدالت، همه برابرند، اما در مأموریت‌های انسانی چه؟ چطور می‌توان نقش مادری را با سایر نقش‌ها برابر دانست؟ کدام نقش اجتماعی با نقش مادری برابری می‌کند؟

اگر نقش مادری از جامعه حذف شود، چیزی برای جامعه باقی نمی‌ماند؛ هیچ ارزش، کمال و زیبایی‌ای باقی نخواهد ماند. سرچشمه همه خوبی‌ها و زیبایی‌ها از دامان مادر است. بزرگ‌ترین ظلم به زن این است که این جایگاه، عظمت و نقش آفرینی بی بدیل را از او سلب کنیم.

این را با چه چیزی عوض کرده‌اند؟ در بعضی از فیلم‌های آنان دیده‌اید. یک خانمی با همکار پلیس خود می‌دود و تیراندازی می‌کند و …، نمی‌گوییم پلیس بودن کار بدی است، اما آیا این به زن شخصیت و جایگاه می‌دهد؟ چه چیزی به زن اضافه می‌کند؟

زن مظهر مهربانی و معرفت است. استخوان‌بندی اصلی استقرار و ثبات جامعه در اختیار زنان است.

تا منظورتان از کار سیاسی چه باشد من اصلا اهل حزب و این حرف ها نیستم البته این موضوع را قبلا تجربه کرده ام اما باورهایی در من بوجود آمده است که اهداف الهی را از این کانال نمی توان دنبال کرد. ضمن این که ملت در قالب حزب نمی گنجد.

وی یادآور شد: من اگر خاک پای ملت باشم کلاهم را به آسمان هفتم می اندازم اما این حرف هایی هم که بیان شد به این معنا نیست که هیچ کار و اقدام سیاسی نخواهیم کرد چون این گونه نمی شود و ما درباره زندگی و کشورمان حساس هستیم.

بسم الله الرحمن الرحیم

انا لله و انا الیه راجعون

ضایعه ارتحال عالم ربانی، مرحوم حضرت آیت‌الله عزیزالله خوشوقت (رحمهالله علیه) باعث تأثر و تألم فراوان گردید.

آن عالم ربانی از افضل مجتهدان و اعاظم شاگردان امام راحل و علامه طباطبایی(ره) بودند که عطر دل‌انگیز ارواح قدسی آن بزرگواران از مجالس دلنشین و اثرگذار دروس اخلاق و معارف ایشان استشمام می‌شد و به جرأت می‌توان گفت که از مصادیق علماء زمان شناس و مخالف هوای نفس و موحدان عاشق و دلباخته حق و حقیقت به شمار می‌آمدند و در پرتو این ویژگی‌های ارزنده، همواره در کنار مردم و انقلاب حضور فعال داشته و منشأ خدمات ارزنده‌ای گردیدند. سرانجام نیز پس از عمری مجاهدت و ممارست در مسیر احیای توحید و معارف اسلامی در ساحت ملکوتی بیت‌الله الحرام دعوت محبوب خویش را لبیک گفته به لقاء جانان شتافتند.

اینجانب مصیبت فقدان آن عالم وارسته را به پیشگاه مقدس و نورانی امام زمان(عج)، محضر مبارک مقام معظم رهبری (مدظله‌العالی)، حوزه‌های علمیه، امت مؤمن و خداجوی ایران اسلامی و بویژه بیت مکرم ایشان تسلیت عرض نموده و علو درجات آن فقید سعید را از خداوند بزرگ مسالت می‌نمایم.»



عده‌ای با دولت مخالفند و ما هم نگفتیم چرا مخالفند اما رفتار برخی رسانه‌ها در قبال دولت معلوم است و من احمدی نژاد هم گردنم از مو باریک‌تر است و تنها کسی هستم شما در مقابل آن می‌توانید اینگونه صحبت کنید. برخی رسانه‌ها بگویند که چه مشکلاتی در کشور است ، یعنی جاهای دیگر واقعا مشکل ندارند؟

اگر جایی یک انتقاد از قوه قضاییه شده بگویید؛‌ قوه قضاییه انتقاد ندارد؟ نقش قوه قضاییه در کشور کم است؟ این قوه در امنیت اقتصادی نقشی ندارد؟ اگر هیچ نقشی ندارد چطور یک قوه مستقل است که در تراز رئیس جمهور قرار دارد و برخی جاها بالاتر از رئیس جمهور است و می‌تواند رئیس دولت را مورد سؤال قرار دهد.

مجلس هیچ نقشی در تحولات کشور ندارد؟ شهرداری تهران هیچ اشکالی ندارد؟ من خودم شهردار تهران بودم و در همین تهران اگر در خیابانی چاله‌ای پیدا می‌شد صدها مقاله درباره آن می‌نوشتند.

در زمان شهرداری بنده، فردی در یکی از خیابان‌های فرعی مقابل صدا و سیما تعدادی درخت را بر اساس حکم قاضی و با وجود مخالفت ما در زمین یک نهاد غیردولتی قلع و قمع کرد تا برج بسازد. رسانه‌های عمومی علیه من به عنوان شهردار وقت عزای عمومی اعلام کردند.

آن روز فریاد وااسفاه سر دادند که محیط زیست از بین رفت و مرا محکوم به بی عدالتی کردند. اما بنده از جایی رد شدم که پر از درختان قدیمی بود که همه ‌آنها را برای خیابان کشی برداشتند ولی هیچ خبری منتشر نشد.

امروز درباره هزینه‌کردها هیچ خبر و سؤالی مطرح نمی‌شود و معلوم است که اقدامات رسانه‌ها یکطرفه است و انگار کسی در کشور جز دولت (دهم) ایراد ندارد.

بنده شاید تنها مسئولی هستم که هیچ نگرانی ندارم و همیشه در دل مردم می‌روم و از این جهت به خدا هیچ نگرانی ندارم و خیلی راحت میان مردم هستم؛ برای آنکه دلم با مردم است و هیچ وقت سر سوزنی دوست ندارم به مردم فشار بیاید.

حکومت اسلام آیا جز خدمت به مردم و پیشرفت کشور بر پایه عدالت مأموریت دیگری دارد؟ ندارد. اگر شما عدالت را از حاکمیت اسلام بردارید، دیگر چه می ماند؟

اصلاً مأموریت اصلی امام عصر بر پایه عدالت است. عدالت یعنی همه استعدادها سر جای خودش، همه چیز سر جای خودش و البته شما می دانید سخت ترین مرحله پیاده سازی حاکمیت اسلام اجرای عدالت است. قتل فی محراب عبادت لشده عدله؛ اصلاً همه به خاطر عدالت کشته شده اند. اگر کاری به عدالت نداشتند، کاری به آنها نداشتند. خدمت پیامبر عزیز اسلام آمدند و گفتند هر چه بخواهید به شما می دهیم. خدا را بپرست؟ چشم، می پرستیم. بگوییم تو پیغمبری، چشم می گوییم اما کاری هم به کار ما نداشته باش. کاری به کار ما نداشته باش، یعنی دخالت نکن و عدالت را مطالب نکن. وقتی که می گویند این کار بشود و این کار نشود، یعنی چه؟ برای اینکه عدالت بر پا بشود. و به شما بگوییم که این سخت ترین است. خیلی سخت است.

همواره می دانید نقطه اصلی آسیب پذیری از درون است. حکومت امیر المؤمنین علی (ع) را چه کسی فشل کرد؟ بیرونیها، یا داخلیها؟ داخلیها سر چه؟ سر عدالت. خیلی کار پیچیده است. چون آنجا آدم با دوست و برادر همسایه و هم گروه، هم جبهه و هموطن و مدعیان طرف است.
گفتیم جاده قم به گرمسار با ۱۵۳ کیلومتر افتتاح شد. گفتند این آمار غلط است، شصت کیلومتر بیشتر نیست. این که دیگر قابل اندازه‌گیری است. همه کارهای دولت روی زمین و قابل اندازه‌گیری است.
گفته شد که ما از حدود ۸-۳۷ هزار مگاوات ظرفیت تولید برق تحویل گرفتیم و الان از ۶۲ هزار مگاوات عبور کرده‌ایم.
بالاخره گفتیم در فلان شهر نیروگاه ساخته شده است. این که دیگر موجود و قابل دیدن است. حالا بعضی‌ها انکار می‌کنند و مشکلی نیست. اینها از نظر ما مهم نیست. اما در ارائه آمار مشکلاتی در کشور بود و مراجع متعددی آمار می‌دادند. در قانون برنامه پنجم دولت هم در لایحه آورد و مجلس هم تأکید کرد. از این به بعد یک مرجع ملی برای اعلام رسمی آمارها داریم. بقیه نظرهای غیر رسمی است. افرادی هم اظهار نظر می‌کنند. اشکال ندارد. اظهار نظر کنند. اینها تغییری در واقعیت جامعه ایجاد نمی‌کند. بالاخره وضع کشور معلوم است.
بالاخره سانتریفیوژها کار می‌کنند یا نه. بالاخره ایران هسته‌ای شد یا نه. بالاخره هدفمند کردن اجرا شد یا نه؟ بالاخره یک میلیون و ۴۰۰-۳۰۰ هزار مسکن روستایی ساخته شد یا نه؟ شد. بالاخره ۸۵ هزار میلیارد تومان واگذاری اصل ۴۴ انجام شد یا نه. اینها انجام شده است. بالاخره ۳۹ میلیون نفر سهام عدالت گرفتند. حالا بگویند نگرفتند. اینکه تغییر در واقعیت ایجاد نمی‌کند.
فاصله طبقاتی کم شد. همه آمارها و تحلیل‌ها و مدل‌ها و تحقیقات نشان می‌دهند که فاصله کم شد.

تولید سیمان از ۳۲ میلیون تن به ۷۵ میلیون تن رسید و کارخانه‌ها هشت میلیون تن سیمان در سال گذشته صادر کرد. اینها اسناد گمرک است و پول گرفته است.
ظرفیت تولید فولاد کشور از کمتر از ۱۰ میلیون به بالای ۱۹ میلیون تن رسید. موج شکن‌ها ساخته شد. سد کمال صالح  و کارون ۴ و … ساخته شد و آبگیری شد و نیروگاه آنها هم راه افتاد. اینها اصلاً نیاز به آمار ندارد.
کسانی اگر هستند که تردید دارند، ما از همکاران بخواهیم توری بگذارند و اینها را در همه جای ایران بگردانند. می‌گویند در خراسان شمالی این کارخانه ساخته شد. می‌گویند نه ساخته نشد.  مردم خراسان شمالی می‌دانند که ساخته شده است.
البته از نظر ما این نوع اظهارات ارزش حقوقی و سیاسی ندارند. حالا آزاد است و بگویند، مهم نیست. هرکس در حد دریافت خودش از جامعه صحبت می‌کند و اشکالی ندارد.
زبان آذری یکی از بهترین، کامل‌ترین و با کیفیت‌ترین زبان‌هایی است که پشتوانه فرهنگ ملت ایران است. آذربایجان همواره دیار پرورش و خیزش و قیام مردان و زنان مجاهد، عالم، فقیه، عارف و سیاستمداری بوده است.  ملت ایران به وجود این مردم افتخار می‌کند. اگر نبود ۲۹ بهمن ۵۶ معلوم نبود که امروز ملت ایران در کجای تاریخ قرار داشت. انسجام، ایمان و شجاعت مردم تبریز در ۲۹ بهمن در حقیقت کمر طاغوت را شکست و پیروزی انقلاب را تضمین کرد.

در دوران دفاع مقدس سرداران این دیار مردان و مجاهدان مومن در صف دفاع ایستادند و با شجاعت و فداکاری از کیان، شرف، ناموس و از تمامیت ارضی ملت ایران با قدرت دفاع کردند. ما امروز امنیت، عزت و استقلال خود را مدیون رزمندگان به ویژه رزمندگان سلحشور لشکر سرافراز عاشورا هستیم.

فرهنگ، ادبیات و سنت‌های مردم آذربایجان سرمایه‌ای بی‌بدیل و ارزشمند برای ملت ایران، انقلاب اسلامی و برای همه ملت‌های آزادیخواه و عدالتخواه است، آذربایجان سرزمین فرهنگ، هنر و تمدن است. ایمان، سلحشوری، مردانگی، عشق، محبت و مودت مردم آذربایجان ذخیره‌ای پایان‌ناپذیر برای انقلاب، فرهنگ و عزت ایران زمین است.

همه ویژگی‌های فرهنگی آذربایجان ذخیره ملت و پشتوانه ملت ایران است. زبان آذری یکی از بهترین، کامل‌ترین و با کیفیت‌ترین زبان‌هایی است که پشتوانه فرهنگ ملت ایران است.  زبان ترکی زبان حماسه، مرثیه، غیرت، شرف، ایمان و مروت ایران است و باید این زبان را حفظ و ترویج کنیم.

در طول این مدت با کمال میل و صمیم قلب تلاش کردم براساس قاعده، قانون و دستور زبان پرارزش ترکی آذری را فرا بگیرم و امروز یکی از افتخارات من این است که به راحتی می‌توانم با برادران و خواهران آذری با زبان هنر و ادب، ترکی آذری صحبت بکنم.

زبان آذری از سرمایه‌های فرهنگ و تمدن ملت ایران می باشد و به همین دلیل است که در شورای عالی انقلاب فرهنگی از همکارانم خواستم تا اجازه دهند برای صیانت، ترویج و توسعه این زبان اصیل، کرسی‌های زبان ترکی در دانشگاه‌ها بر پا شود.  امروز یک روز تاریخی برای ملت آذربایجان است چرا که مدت‌ها بود بحث تدریس این زبان در دانشگاه‌ها مطرح می‌شد ولی برخی‌ها ابراز نگرانی می‌کردند.

در پاسخ مخالفان می‌گفتم این زبان سرمایه فرهنگی ایران است باید حفظ شود ولی برخی‌ها ابراز نگرانی می‌کردند که من از آنان می‌خواستم بگویند نگران چه چیزی هستند در حالی که مردم آذربایجان حافظ و سر ایران است. من در مقابل مخالفان گفتم، شما که این قدر در برابر این زبان که ظرف مرثیه، ادب، هنر و حساسیت ماست، ‌ابراز نگرانی می‌کنید چرا در برابر ترویج زبان استعمار انگلیسی این قدر نگران نیستید.

من به آنان گفتم که مشکل این است که شما با زبان ترکی آشنا نیستید، ای کاش یک ماه محرم میهمان مردم آذربایجان باشید و ببینید که مداحان ائمه اطهار چگونه با بیان یک کلمه تمام وجود شما را با زبان آذری زیر و رو می‌کنند. زبان ترکی، زبان عشق به اهل بیت و اسلام ناب ایران عزیز و سرافراز است.
پیامبران مظلوم بودند برای اینکه قدر آنها شناخته نشد. امیرالمؤمنین مظلوم بود قدر آن شناخته نشد. پیامبر خاتم مظلوم بود قدر او شناخته نشد. امروز هم امام مظلوم است. نزدیک به ۱۲۰۰ سال امام و خلیفه خدا است. چشم او چشم خدا، گوش او گوش خدا، قلب او قلب خدا، دریافت او دریافت خداست، همه عالم را می‌بیند، همه هستی و ظلم‌ها و ناجوانمردی‌ها را می‌بیند. مظهر لطف و رأفت خدا است. همه خلق خدا را دوست دارد. همه انسان‌ها را دوست دارد. می‌بیند در عالم چه اتفاقی دارد.

این خطاب خطاب جهانی است، خطاب قبیله‌ای و طایفه‌ای نیست. تنها راه نجات بشریت بازگشت به انسان کامل است. بازگشت به امام است. هر کس ادعا بکند و در طول تاریخ ادعا کرده است که غیر از طریق انسان کامل می‌تواند سعادت جامعه بشری را تأمین کند دروغگوی بزرگی بوده است، می‌بینیم که نتوانستند. در کجای تاریخ حتی در یک گوشه‌ای جمعی به سعادت کامل رسیدند. شیاطین نگذاشتند. در زمان خود رسول خاتم هم نگذاشتند. نگذاشتند که مردم ذوب در پیامبر بشوند و وجودشان را با پیامبر گره بزنند. هم انسان‌ها مظلوم شدند و بالاتر از آنها پیامبران و امروز انسان کامل امام مظلوم است. ظلم‌های فراوانی به امام می‌شود. هرجا ظلمی می‌شود ظلم به امام است. ظلم به خدا است. هر جا ناجوانمردی اتفاق می‌افتد ناجوانمردی نسبت به امام و خدا است. خیلی وقت‌ها افراد در قالب دلسوزی ظلم می‌کنند. آنهایی که امام را به جهان بد معرفی می‌کنند امام را جوری معرفی می‌کنند کانه مثل ماهاست. اصلاً امام بناست که بیاید ماها را بر کرسی حکومت دنیا حاکم کند یا بناست بیاید یک زندگی مثل آن چیزی را که ما امروز داریم انجام می‌دهیم به دنیا عرضه کند. این بالاترین ظلم به امام است.

یا اینکه بعضی‌ها امام را برای خودشان سپر می‌کنند. نان امام را می‌خورند و دعایش را به جان دیگران می‌کنند. این ظلم به امام است. زمانی جامعه بشری به سعادت خواهید رسید که امام از مظلومیت خارج بشود و البته آن روز وعده داده شده است.
چند سالی است که کشورهای مسلمان دچار التهاب و تحولات بسیار مهمی هستند که سرنوشت مسلمانان و به نوعی جهان به آن وابسته است. باید مراقب باشیم که لحظه‌ای غفلت ممکن است دشمنان و صهیونیست‌ها را برای صد سال بر منطقه و کشورهای ما مسلط کند.

بر همین اساس چند پیشنهاد تقدیم می‌نمایم و امیدوارم مورد توجه شما دوستان قرار گرفته و مؤثر واقع شود.

وحدت و همدلی؛  اولین لازمه تأمین حقوق اساسی ملت‌ها و مقابله با طراحی‌های دشمنان، وحدت و همدلی است.

پیامبر عزیز ما پیامبر وحدت است و ما را به برادری فرا خوانده است. خداوند یکی است، قرآن یکی، دین اسلام یکی و پیامبر ما یکی است. او ما را دعوت به برادری و زندگی سعادتمند در سایه توحید و عدالت و آزادی و کرامت کرده است.

اگر همدلی لازم محقق نشود خطر در کمین است. این خطر شامل همگان است و هیچ کس از آن مصون نیست. زیاده‌خواهانی را که در آرزوی استیلا بر انرژی و منابع سرشار منطقه‌اند نمی‌توان به دوستی برگزید و به وفاداری آنان اعتماد کرد، زیرا آنها فقط به منافع نامشروع و نامحدود خود می‌اندیشند. پایان کار کسانی که فریب وعده‌های دروغ آنها را می‌خورند سخت و تلخ و قضاوت تاریخ درباره فریفتگان بسیار سنگین خواهد بود.

تأمین حقوق مردم در سایه وحدت و همدلی محقق می‌شود. درگیریها به ضرر همه است. هر گلوله‌ای که شلیک می‌شود و هر یک نفر که به زمین می‌افتد کینه‌ها و مشکلات عمیق‌تر و حل مسائل سخت‌تر می‌شود.

هر کس که فرمان درگیری می‌دهد و یا به دنبال تشدید کینه‌ها و درگیری‌هاست در خط دشمن است. برادری و دوستی بهتر از دشمنی است.

رمز و راز پیروزی، همدلی و وحدت همگان و کنار گذاشتن اختلافات و خودخواهی‌ها و برتری‌جویی‌ها و گفتگو و تعامل سازنده و برادرانه است.
ما باید خودمان و با روش‌های خودمان مسائل‌مان را حل کنیم. دولت‌های استکباری نمی‌توانند و نباید به ما درس آزادی و عدالت بدهند.

آنان خود منشأ بی‌عدالتی‌ها و دیکتاتوری‌ها هستند. آنها به ملت‌های خود نیز ترحم نکرده و شرایط ناعادلانه وسختی را به آنها تحمیل کرده و مجال اعمال اراده را از آنها سلب کرده‌اند. می‌بینید که همه ملت‌ها به تنگ آمده‌اند و فریاد می‌زنند ولی فریادرسی ندارند.

مردم در چنگال نظام های حزبی و رسانه‌های وابسته به صهیونیسم اسیر و با ثروت‌های غارت شده از منابع سایر ملت‌ها مواجه‌اند. در بهترین حالت باید از یک حزب به حزب دیگری که در واقع نسخه دوم همان است پناه ببرند و دوباره روز از نو و روزی از نو.

دولت‌های استکباری نمی‌توانند الگوی ما باشند حتی اگر چهره و نقاب را عوض کنند.

آزادی و دموکراسی از لوله تفنگ ناتو و با دخالت غربی‌ها به دست نخواهد آمد.

آنان در اداره امور خودشان شکست خورده‌اند و خسارات سنگینی بر جامعه بشری تحمیل کرده‌اند. نباید اجازه داد که با تغییر شعار و به نام دموکراسی و آزادی همان اهداف استعماری را محقق کنند.

ما باید خودمان و مبتنی بر فرهنگ و آموزه‌های خودمان تصمیم بگیریم و عمل کنیم. در شر آنان تردیدی و به خیرشان امیدی نیست.

آزادی حقیقی و کرامت انسانی فقط و فقط در سایه عدالت و عبودیت، پیروی از دستورات پیامبر عزیز خاتم و ایمان و تقوای حاکمان و مردم محقق می‌شود که به لطف الهی فرهنگ ما سرشار از این ارزش‌هاست.

همه باید با همدلی و بر اساس آموزه‌های پیامبر اسلام و با اتکا به اراده ملت‌هایمان و با گفتگو و منطق تلاش کنیم امت وسط و جامعه شاهد را در کشورهایمان بر پا کنیم. این خواست ملت‌های ماست.
بسم الله الرحمن الرحیم، اللهم عجل لولیک الفرج و العافیه و النصر و اجعلنا من خیر انصاره و اعوانه و المستشهدین بین یدیه. این دعا برای بشر و همه ملت هاست. من دیروز ثبت نام کردم. انتخابات در همه کشورها امر مهمی است. انتخابات برای مردم است و خداوند متعال سرنوشت مردم را در دست خودشان قرار داده است. گفته است برای چگونه زندگی کردن، خودتان دست به انتخاب بزنید. در ایران هم مردم انتخاب می کنند. انتخابات های گوناگونی وجود دارد از جمله انتخابات ریاست جمهوری. دیروز به همراه آقای بقایی ثبت نام کردیم. انشالله انتخابات خیلی خوبی خواهد شد و اگر مشکل خاصی نباشد، آقای بقایی رئیس جمهور آینده خواهد بود.
در اصل کسی نباید دنبال رئیس جمهور شدن باشد، زیرا هدف، رسیدن به آن جایگاه نیست بلکه هدف، خدمت کردن به مردم و اصلاح وضع و پیشرفت کشور است. دو مدل رفتاری وجود دارد. یک رفتار این است که هدف فقط رسیدن به قدرت باشد و یک رفتار هم این است که هدف اصلاح و خدمت باشد. ما دنبال رفتار دوم هستیم. من ۸ سال در خدمت مردم بودم و مردم هم ما را از نزدیک دیده اند و خوب یکدیگر را می شناسیم. حتما در دوره جدید آقای بقایی برنامه های کامل تر و پیشرفته تری را اجرا خواهد کرد و این هم طبیعی است. زیرا انسان هرچه سنش بیشتر می شود، کامل تر و عمیق تر می شود و می تواند کارهای بهتری را انجام دهد.
برجام ، یک قرارداد حقوقی و پذیرفته شده است. اما مهم این است که از این قرارداد چه انتظاراتی داریم. طرف ایرانی و آمریکایی تبلیغات خلاف واقعی را انجام دادند. همه جا گفتند که اگر این قرارداد بسته شود، همه چیز حل می شود. روابط فی مابین درست می شود، اقتصاد سامان می یابد و مشکلات حل خواهد شد. این تبلیغات، غیر واقعی و نادرست بود. مراجع رسمی ایران ، این توافق را امضا کرده اند و رهبری هم اعلام کرده اند که به آن پایبندند. دو کار باید صورت پذیرد. در حالی که طرف ایرانی تمام تعهدات خود را انجام داده است، طرف آمریکایی تعهدات خود را انجام نداده است. اول، طرف مقابل باید تعهدات خود را انجام دهد. بعد هم آن تصوری که بوجود آمده است ، باید اصلاح شود. ایران توسط یک قرارداد ساخته نمی شود. ایران را مردمش می سازند. البته از امکانات همه دنیا باید استفاده کرد. اما آن عاملی که کشور را می سازد، مردم هستند. مردم باید بسیج شوند و از امکانات زیادی که در داخل کشور وجود دارد، بهره ببرند.
معلوم شد که چیز خاصی در آن نیست. چون آمریکایی ها باز هم تحریم های جدید را اعمال کردند. برجام اگر قرار بود جلوی تحریم ها را بگیرد، تحریم های جدید تصویب نمی شد. حرف ها هم عوض شد. اول گفتند که تمام تحریم ها برداشته می شود و مشکلات حل می شود. البته کم کم عقب رفتند و گفتند این فقط دربردارنده تحریم های سازمان ملل است. تحریم های سازمان ملل خیلی مهم نیست و ارزشی ندارد. اگر برجام هم نبود، این تحریم ها تاثیر زیادی نداشتند. اما باید جلوی تحریم های ظالمانه و یک جانبه آمریکا و اروپا که خلاف قانون هم هست، گرفته شود و آن هم چاره دارد و راه های خوبی هم برای آن پیش روی ما است.
ین اسم ها، اسم گروه و حزب است. من جزو هیچ کدام از این ها نیستم. اما به محتوای آن ها فکر می کنم. مثل اینکه اسم فردی را گذاشتیم، آقای مهربان! ممکن است او خیلی آدم بداخلاقی هم باشد اما اسمش آقای مهربان است. حال اگر کسی بپرسد شما مهربان هستید یا خیر، این برمی گردد به اخلاق. مهربان کسی است که خشونت به خرج نمی دهد و عصبانی نمی شود. وقتی می گوییم اصلاح طلب یعنی کسانی که هدفشان بهتر کردن زندگی مردم است. ما حتما می خواهیم زندگی مردم را بهتر کنیم. وقتی می گوییم اصولگرا، یعنی کسانی که با اصول کار می کنند. مثل عدالت و رعایت حقوق مردم. بله ما و همه مردم ایران اصولگرا هستند. هشتاد میلیون ایرانی و یک میلیارد و نیم چینی، هم اصلاح طلبند و هم اصولگرا. چون هم می خواهند کشورشان پیشرفت کند و ضمنا می خواهد برپایه یک سری قواعد و باورها پیشرفته شود. این درست نیست که عده قلیلی ثروتمند باشند و یک میلیارد و نیم در فشار زندگی کنند. این نشان می دهد اصول غلطی حاکم است. اصول انسانی باید حاکم شود. اصلا مگر ملت ها در احزاب جا می شوند؟ و مگر می شود همه ملت را در یک حزب جا داد؟ کدام حزب در دنیا وجود دارد که دربرگیرنده همه مردم باشد؟ مگر دو حزب موجود آمریکا، چند عضو دارند؟ خیلی کم است. آمریکا ۳۰۰ میلیون نفر جمعیت دارد. قالب حزب خیلی کوچکتر از آن است که همه مردم را در خود جای دهد. چون مردم سلایق و فکرهای گوناگون دارند. فکرها و سلایق باید با هم جمع شوند تا پیشرفت اتفاق بیافتد و همه این ها در حزب امکان پذیر نیست.
تصمیمات را باید در شرایط زمانی قضاوت کرد. ممکن است در شرایطی آرزوهای زیادی داشته باشید. اما آن شرایط اجازه تحقق آن آرزو را به شما ندهد. مثل این است که یک انسان ۶۰ ساله آرزو داشته باشد مثل یک جوان ۲۰ ساله فوتبال بازی کند. آرزو وجود دارد، اما امکان تحقق آن وجود ندارد. تصمیماتی که ما در آن ۸ سال گرفتیم، در آن شرایط تصمیمات درستی بود. همه تصمیمات بجا و درست بود و برای آن پاسخ مستدل هم داریم. اما اگر بخواهم به یک مورد اشاره کنم، می توانم بگویم که در دور جدید اگر بخواهیم دولت را اداره کنیم، حتما خیلی از افراد ، دیگر حضور نخواهند داشت.
 بهتر است درباره افراد صحبت نکنیم. همه حق دارند کاندیدا شوند. حق انتخاب با مردم است. در تفکر حزبی و قدرت محور، فقط آدم ها را می چینند. در حالی که چینش آدم ها مهم نیست. مردم باید انتخاب کنند. همه بیایند و محدودیتی نباشد و مردم هم انتخاب کنند. هر چه مردم انتخاب کردند ملاک باشد. این خیلی مهم است و یکی از اصولی است که به آن باور داریم.
همانطور که توضیح دادم اصل آن است که مردم بپذیرند. هر کسی که مردم انتخاب کردند باید مورد احترام همه باشد. اشکال این بود که سال ۸۸ عده ای به رای مردم احترام نگذاشتند و آن ها هم عده قلیلی بودند. ۴۰ میلیون نفر از مردم رای دادند و مشارکت ۸۵ درصدی اتفاق افتاد. این عدد خیلی بالایی است. این عدد جزو مشارکت های کم نظیر در تاریخ دموکراسی است. اما یک عده مخالفت کردند که اشکالی هم ندارد. همه آزاد هستند. کسانی که مخالفت کردند، سه دسته بودند. یک دسته کسانی بودند که اصلا اطلاع نداشتند و واقعا فکر می کردند اخباری که به آن ها داده می شود، درست است . بدیهی است، اگر من هم فکر می کردم که آن اخبار درست است از آنها حمایت می کردم. خیلی بد است که در یک انتخابات تقلب بشود. در حالی که اصل اخبار خلاف واقع بود. این ها مردم خیلی خوبی هستند. اکثریت مخالفین، این ها بودند که اطلاعات نادرست داشتند. وقتی اطلاعات درست شد، رفتارشان را اصلاح کردند.

گروه دومی بودند که اصلا از من خوششان نمی آمد. آن ها من را دوست ندارند. خب، این هم آزاد است. اشکالی ندارد که عده ای من را دوست نداشته باشند و یک نفر دیگر را دوست داشته باشند. این عیب نیست. ولی من آنها را دوست دارم. نمی توانم دوست نداشته باشم. من آنها را دوست دارم. این ها دلشان نمی خواهد من رییس جمهور باشم. اعتراض می کنند. بسیار خوب، ما به آنها توصیه می کنیم رای مردم را بپذیرند. بالاخره ما برای اداره کشور یک معیار باید داشته باشیم. نمی شود که هرکس مخالف بود یا هرکس رای نیاورد، بخواهد همه چیز را به هم بریزد. کسی ممکن است از یک نفر دیگر خوشش نیاید، اما نمی تواند به هم بریزد. باید حقیقت را بپذیرد. همه باید قاعده و رای ملت را بپذیریم و در برابر آن خاضع باشیم.

گروه سومی هم هستند که خیلی کم اند، اصلا کاری به انتخابات ندارند. آنها با اصل جمهوری اسلامی مخالفند. یا با کسانی دیگری مخالف اند اما در ظاهر می گویند با احمدی نژاد یا با کل سیستم مخالف اند. این هم بد است. شما با سیستم مخالفید اما انتخابات را بهانه می کنید. انتخابات درستی برگزار شده و همه هم آن را تایید کردند. اصلا امکان نداشت در آن روش برگزاری انتخابات ، کسی بتواند آراء را جا به جا کند، اصلا شدنی نیست. چون همه ملت، خودشان هستند. اما ما این دسته آخر را هم دوست داریم. من همه شان را دوست دارم. اصلا نمی توانم دوست نداشته باشم. چون ما انسانیم. آیا انسان می تواند انسان دیگری را دوست نداشته باشد؟ نه حتما دوست دارد . اما من با این کارشان مخالفم و می گویم این کارتان غلط است. نباید به مردم زور بگوییم. نباید خودمان را به زور تحمیل کنیم. اگر مردم نظر من را قبول نکردند، آیا من باید به ساختمان ها آسیب برسانم، شیشه بشکنم و اماکن عمومی را آتش بزنم تا مردم تسلیم رای من بشوند؟ این روش غلطی است. انتخابات برگزار می شود تا از این کارها نشود.
من که از خدا می خواهم رابطه بهبود پیدا کند. من که مخالف بهبود رابطه نیستم بلکه می گویم اصل بر رابطه است. در تمام دنیا اصل بر رابطه بین کشورها و ملت هاست. همه باید باهم ارتباط داشته باشند و یکدیگر را دوست بدارند، منتها ارتباط باید بر اساس احترام و عدالت باشد. احترام یک طرفه که فایده ندارد. من فکر نمی کنم در فضای عمومی مردم ایران ، کسی قبول داشته باشد که رابطه بهتر شده است. اگر بهتر شده بود که تحریم جدیدی وضع نمی شد. وقتی تحریم جدید وضع می شود معنایش آن است که رابطه بهتر نشده است. ضمن اینکه الان ما را تهدید می کنند. زمان آقای اوباما تهدیدی در کار نبود، الان تهدید است. پس بهتر نشده است. اگر بهتر شده بود، تهدید کنار می رفت و روابط درست می شد. اینکه دو وزیر خارجه باهم قدم بزنند، معنایش بهبود روابط نیست. بهبود روابط این است که بخش های اقتصادی و فرهنگی باهم کار بکنند، مردم راحت بروند و بیایند. ارتباطات گسترده برقرار بشود. آیا این طور شده است؟
منطق آمریکایی ها، منطق قدرت است. اگر ملتی از خود ضعف نشان دهد، آمریکاییها زور می گویند و اگر ملتی از خود قدرت نشان دهد، عقب نشینی می کنند. الان آمریکایی ها می خواهند به چین زور بگویند. اگر دولت و ملت چین در مقابلشان بایستند و بگویند که ما زور را نمی پذیریم، آمریکایی ها به عقب می روند. اما اگر بگوییم می خواهیم چیزی به شما بدهیم، آمریکایی ها جلو می آیند. آنقدر جلو می آیند تا کل آن کشور را پایمال کنند و از بین ببرند. اخلاق آمریکایی ها این طور است. اگر آنها بخواهند با کسی درگیر بشوند ابتدا آن ملت را ضعیف می کنند. با انسان قوی هیچ گاه درگیر نمی شوند. ما باید تلاش کنیم که از لحاظ اقتصادی، سیاسی، فرهنگی و اجتماعی قدرتمند باشیم و اوضاع مردممان خوب باشد و فقیری نداشته باشیم. اگر قوی باشیم آنها نمی توانند کاری بکنند و عقب می نشینند.
رفتار ما به هیچوجه شبیه به هم نیست. من معتقدم در روابط بین الملل باید احترام و عدالت حاکم باشد. اما آقای ترامپ مانند خانم کلینتون و اقای اوباماست و هیچ فرقی با هم ندارند. این ها به دنبال سیطره و تسلط بر دنیا هستند. این ها خودشان را برتر از دیگران می دانند. وقتی صحبت می کنند مانند انسانهای مغرور و مستکبر حرف می زنند. ما این گونه نیستیم. ما خودمان را خادم ملت می دانیم. ما در خدمت مردمیم.
پاسخ قسمت دوم سوالتان را در سوالهای قبل دادم. آمریکایی ها به دنبال این هستند که تمام کشورهای دنیا را تضعیف کنند. چین، هندوستان، ایران، روسیه، عربستان، ترکیه، عراق، سوریه و… همه را می خواهند تضعیف و تجزیه کنند و کشورهای کوچک بوجود آورند تا بتوانند بر آن ها مسلط شوند. آقای ترامپ هم همان مسیر را دنبال می کند. آقای بوش همین مسیر را دنبال کرد. آقای اوباما هم همینطور بود. آقای ترامپ هم دارد همین راه را می رود. فرقی با هم ندارند. راهکار این ماجرا هم این است که ملت ها با هم متحد باشند و قدرتمند شوند تا اجازه این کار را به آمریکایی ها ندهند. راهش این است. اگر این طور باشد آنها بهتر همکاری می کنند.
 ما فکر می کنیم که اصولا تمام انسان ها باید با هم گفت و گو کنند. ما باید همه از جمله آقای ترامپ را به راه درست دعوت کنیم. آقای ترامپ ادعاهایی کرده است. او گفته است که نظام آمریکا فاسد است و مردم در فقر زندگی می کنند و من می خواهم این مشکلات را حل و فصل کنم. من همان ها را به او گفتم. گفتم راه حل صحیح این مسائل، بدین شکل است. اما ایشان مسیر دیگری را رفت. من انتظار جواب مستقیم آقای ترامپ را خطاب به خودم ندارم. من به ایشان و به تمام ۷ میلیارد جمعیت جهان می گویم زیرا این یک دیپلماسی عمومی است. به تمام ملت های جهان می گوییم که آمریکا باید این اقدامات را انجام دهد و اگرانجام ندادند، بدانید که از مسیر خارج شده اند. در اصل دعوت می کنیم. آقای ترامپ! شما این قول ها را داده اید، حالا وقت عمل است. اگر عمل کرد، از او تشکر می کنیم و اگر نه، سرنوشت او مانند آقای بوش و آقای اوباما می شود. آن ها کجا هستند؟ آقای بوش کجاست؟ در افکار عمومی کجاست؟ آیا کسی او را دوست دارد؟
در همه جا راه حل یکسان است و آن هم نظر مردم است. ما نمی توانیم از اینجا نظر بدهیم که رئیس یک دولت برود یا بماند. من با این مخالفم که کشورهایی مثل آمریکا، انگلستان، عربستان و دیگران از بیرون بگویند رئیس یک دولت باید برود. به ما چه ربطی دارد؟ مردم آن کشور باید سرنوشت خود را تعیین کنند. حداکثر کاری که می توانیم بکنیم این است که کمک کنیم آن ملت بتواند تصمیم خود رابا تفاهم و دوستی بگیرد و آزادانه انتخاب کند. این یک اصل برای کل دنیاست.
دولت آمریکا دولتی اسلحه کِش است. با اسلحه می خواهد دنیا را اداره کند. آن ها چه منطقی جز زورگویی دارند؟ آیا آن ها واقعا دنبال دموکراسی هستند؟ در اینجا ۸۵ درصد مردم در انتخابات شرکت کردند و آن ها نتیجه را نپذیرفتند. آن ها می گویند هر چه ما می گوییم باید دیگران قبول کنند و اگر کسی قبول نکرد، جوابش بمب و هواپیما و موشک است. ما می گوییم دوره اسلحه و بمب گذشته است. دوره منطق، انسانیت، دوستی و احترام است. آمریکا چرا از آن سوی دنیا به اینجا آمده و دخالت می کند؟ می گویند به خاطر منافع ملی آمده ایم! منافع ملی داخل سرزمین است و بیرون از آنجا معنایی ندارد. آیا خوب است کشورهایی که اینجا هستند، منافع ملی خود را در بمباران آمریکا جست و جو کنند؟ اگر منطق آمریکا را بپذیریم، جهان باید همیشه در حال جنگ باشد. این منطق باید اصلاح و عوض شود و همین طور هم خواهد شد.


این مدل آمریکاست. آقای ترامپ تصمیم گیر نیست، بلکه مجری است. تصمیم گیر اصلی یک شوراست که همه کاره است و آقای ترامپ فقط مجری است. مگر آقای ترامپ در دوره انتخابات نگفت که با همه دنیا صلح می کنم؟ این ها همه حرف است. اما در عمل ادامه کار دولت قبلی آمریکا که همان تجزیه کشورهاست، پیگیری می شود. اوباما می گفت خاورمیانه جدید، ترامپ هم همین حرف را زد. او می گفت تضعیف چین و روسیه و ایران و هند، ترامپ هم همین را تکرار می کند. او می گفت جلوگیری از اقتصاد های جدید و نوپا، ترامپ هم همین را گفت. این ها همه مجری اند. اقتصاد و یکپارچگی آمریکا وابسته به چپاول ثروت ملت هاست. آنها ۲۳ هزار میلیارد دلار از فدرال رزرو پول گرفته اند. ۱۹ هزار میلیارد دلار بدهی خارجی دارند. ۹ هزار میلیارد دلار کسری تجمعی تجاری دارند. این کشور با این شرایط ورشکسته محسوب می شود. اگر بخواهد این ورشکستگی عیان نشود، باید از جیب بقیه بردارد. برای اینکه بتواند بردارد، باید بر آن ها مسلط شود. وقتی می خواهد مسلط شود باید با آن ها جنگ کند. می خواهد اقتصاد چین، ایران و دیگر کشورهای مستقل را خراب کند تا برای خود فرصت تجاری بسازد. من دو ماه قبل هم گفتم که آمریکایی ها دنبال جنگ جدید در شرق و غرب آسیا هستند. می خواهند دنیا را به هم بریزند. آرزوی شان این است که ژاپن یک روزه فرو بریزد تا بازار کار برای خودشان درست شود. مدل اقتصادشان این است که روی خرابی دیگران سرمایه گذاری کنند. باید دیگران ضعیف شوند تا آنها قوی بمانند. البته این را هم گفتم که این بار اوضاع فرق می کند. اگر آن ها این بار جنگی را شروع کنند، حتما منجر به فروپاشی آن ها خواهد شد.
مشکلات آمریکا آنقدر عمیق و انباشته شده است که دیگر با جنگ حل نخواهد شد. خود آقای ترامپ گفت که در آمریکا ۷۰ میلیون فقیر وجود دارد و تبعیض نژادی بیداد می کند. فساد سیستم حکومتی آمریکا صدای همه مردم را در آورده است. مردم آمریکا جنگ نمی خواهند، ضمن اینکه آن بدهی ها هم با این جنگ ها جبران نخواهد شد و آقای ترامپ هم منابعی ندارد که بوسیله آن ها این مشکلات را حل کند. ملت ها هم آگاه شده اند. اگر جنگی در آسیا شروع شود، شکست آن ها قطعی است.
یران خیلی زود بالا می آید. سیاست آقای بقایی یا بنده دفاع از حقوق همه ملت هاست. ما عدالت را برای همه ملت ها می خواهیم. سیاست ما مبتنی بر دوستی با همه ملت ها و مقابله با کسانی است که می خواهند به ملت ها زور بگویند. ما می گوییم ملت ها هر چه تصمیم بگیرند حمایت می کنیم و دوستشان داریم و در کنار ملت ها قرار داریم. درگیری هایی که آمریکایی ها در منطقه درست کرده اند، برطرف می شود
 آن چیزی که من می گویم چیز دیگری است. ما باید ببینیم که اصلا برای چه دعوا می کنید! این به نفع آمریکاست. برای چه دارید با هم می جنگید؟ می شود با هم یک منطق را بپذیریم و گفت و گو کنیم. چرا همدیگر را می کشید؟ الان ایران و چین با هم دوست هستند. یک نفر بیاید و بگوید با هم بجنگید! چرا با هم بجنگیم؟ نه ایران علیه چین است و نه چین علیه ایران است. ولی آمریکایی ها می آیند یک حرف به ما علیه چین می زنند و یک حرف به چین علیه ما می زنند تا فاصله درست کنند و اگر بتوانند، جنگ بوجود آورند. ما از طریق گفت و گو ، مسائلمان را حل می کنیم. نیازی نیست که آمریکا یا دیگران دخالت کنند. ما یک منطق قوی داریم که همه جا حق است و آن نیز رعایت حقوق مردم برای تصمیم گیری بر مبنای انتخاباتِ آزاد است و رابطه ما هم با دیگران بر اساس احترام و عدالت است.
روابط به نفع هر دو طرف است، ایران و چین، ایران و روسیه، چین و روسیه، روابط با هند و با همه جا. ما می گوییم اصل بر رابطه و همکاری است دیگر، ایران و چین هم دو تمدن بزرگ هستند که هیچ وقت با هم درگیر نبوده اند. همیشه با هم همکاری و تعامل مثبت داشتند. این یک ظرفیت تاریخی خیلی بزرگ است. ما و چین می توانیم توانایی های خود را با هم تبادل کنیم. در عرصه بین الملل در کنار هم قرار بگیریم و در مقابل زورگویی ها، برای دفاع از حقوق مردم و اصلاح نظام بین الملل یک قدرت بزرگ و باشیم. این نظام بین الملل یک طرفه است. سازمان ملل، شورای امنیت، تجارت جهانی، بانک جهانی و صندوق بین المللی پول، به نفع دلار و به ضرر ایران و چین و دیگران کار می کنند! ما اگر با هم باشیم می توانیم این ضرر را کم کنیم یا از بین ببریم.

ضمن اینکه روابط ایران و چین ، روابطی خوب و تاریخی است. حتی در اردبیل، در خانه شیخ صفی الدین، جایی که از لحاظ معماری و تاریخی بسیار زیباست، هدایایی وجود دارد که حاکمان چین برای حاکمان وقت ایران فرستاده اند. یک ساختمان زیبا درست کردند و هدایا را آنجا گذاشتند. بعدا غربی ها آمدند و یک مقدار از آن ها را بردند و الان در موزه هایشان نمایش می دهند! خودشان چیزی ندارند که نمایش بدهند، هدایای ایران و چین و هند و مصر و جاهای دیگر را به نمایش می گذارند. مراکز اصلی تمدن بشر، ایران، چین، هند، آفریقا، آمریکای لاتین و … بوده است. غربی ها هم این هدایا را به کشورهای خود می برند تا بگویند ما هم طرفدار تمدن بشری هستیم. حتما ایرانی ها هم هدایای بسیاری فرستادند برای چینی ها. یعنی روابط بسیار دوستانه بوده است. امروز هم باید این روابط دوستانه نه تنها با چین بلکه با همه ملت ها وجود داشته باشد. یعنی ۷ میلیارد نفر در مقابل اقلیت حاکم بر جهان با هم متحد شوند. این اقلیت به سایر کشورها نظیر ایران، چین، هند، روسیه، آفریقا و اروپا زور می گویند. الان مردم اروپا هم مستضعف هستند و تحت فشار قرار دارند. مردم اروپا واقعا خیلی مظلومند. یک عده حاکمند ولی مردم وضعشان خراب است، مشکلات اقتصادی دارند، تظاهرات می کنند و فریاد می زنند اما آن حاکمان کار خودشان را می کنند. اصلا کاری به مردم ندارند! این خیلی بد است. اگر همه با هم باشیم می توانیم دنیای بهتری را بسازیم.

ما معتقدیم اصولا در هر کجای دنیا که تنشی اتفاق بیفتد به ضرر کل بشریت است. ما ۷ میلیارد انسانیم و یک خانواده هستیم و یک پدر و مادر که بیشتر نداشتیم، درست است؟ حضرت آدم و حضرت حوا پدر و مادر همه ما بودند. پس ما یک خانواده ایم. اگر یک عضو خانواده کشته شود،‌ خوب است یا بد؟ بد است. چرا باید کشته شود؟ ما باید تلاش کنیم که جلوی آن را بگیریم و نگذاریم اتفاق بیفتد. اگر همه ما با هم باشیم آقای ترامپ سر جای خودش می نشیند. آقای ترامپ برود آمریکا را اداره کند. به او چه ربطی دارد که دیگران چگونه زندگی می کنند؟ چه کسی به او ماموریت داده است؟ او می خواهد ثروت ملت ها را چپاول کند و با آن اقتصاد خود را اداره نماید. اقتصاد باید محصول کار مردم باشد نه محصول چپاول جیب دیگران. آمریکایی ها عادت کرده اند که دستشان در جیب ملت ها باشد و دائم بردارند و بخورند و بگویند مال خودمان است! این خیلی بد است. ما باید با هم باشیم تا به آنها بگوییم که دستت را در جیب خودت بکن. اگر هر کس دستش در جیب خودش باشد درست می شود.
ما با معاون سردبیر فونیکس ملاقات کردیم که مردی جا افتاده و آگاه به شرایط زمان هستند و با اینکه کم همدیگر را می بینیم ولی دوستان خوبی هستیم و حرف همدیگر را بخوبی می فهمیم. حتما مدیر و سردبیر هم همین طور هستند. من امیدوارم فونیکس بتواند در پر کردن خلاء خبری جهان سهم خود را ایفا کند چون الان اطلاع رسانی به صورت یک طرفه است. الان دو – سه شبکه وجود دارد که در دست آمریکا و در واقع در دست صهیونیست هاست، همان گروه اقلیتی که در دنیا حاکم اند، آنها دارند در دنیا خبرسازی می کنند. ما باید شبکه هایی داشته باشیم که همتراز آن ها باشند. من فکر می کنم که فونیکس می تواند این گونه باشد. چون خودش ۲ میلیارد شنونده و بیننده دارد، با یک تلاش مجدانه می تواند مخاطبان خود را به ۴ میلیارد افزایش دهد. من همه مردم چین را مثل هموطنان خودم دوست دارم. یعنی همه ۷ میلیارد انسان روی کره زمین را دوست دارم، مخصوصا مردم چین را. مردم چین مردم نجیبی هستند. مردمی اهل کار و تلاش هستند، مهربانند و اهل تجاوز به هیچ کشوری نبوده اند. ما همه آنها را دوست داریم. سلام ما را به همه آنها برسانید و بگویید همه باید دست به دست هم بدهیم تا دنیای بهتری را بسازیم. هیچ کس به تنهایی نمی تواند. ۷ میلیارد اگر با هم باشیم جایی برای شیطان باقی نمی ماند.
اللهم عجل لولیک الفرج و العافیه و النصر و اجعلنا من خیر اعوانه و انصاره و المستشهدین بین یدیه- سال نو را به همه بینندگان شما و کسانی که این مصاحبه را خواهند دید، تبریک می گویم و برای همه آنها آرزوی موفقیت دارم.

من قبلا در باره انتخابات ریاست جمهوری در آمریکا و فرد منتخب، اعلام نظر کرده ام. سیاست های دولت آمریکا را روسای جمهور این کشور تعیین نمی کنند، بلکه افراد پشت صحنه ، این سیاست ها را مشخص می سازند و روسای جمهوری هم در روی صحنه نقش تعیین شده را بازی می کنند و هر کدام هم به نحوی این وظیفه را انجام می دهند.

چهره ای که از آقای ترامپ دارند ترسیم می کنند این است که رفتار و اقدامات او از منطق خاصی تبعیت نمی کند. وی یک فرد خشن است، حمله می کند و زیر بار هیچ منطقی نمی رود. در واقع چهره ای است که برای ایفای یک نقش ساخته و پرداخته می شود. نقشی که سناریو نویسان و کارگردانان پشت صحنه برای او طراحی کرده اند.

من همچنین تاکید کرده ام که دولت و نظام آمریکا برای خروج از بحرانهای سنگین داخلی دو راه بیشتر ندارد، یک راه این است که به مردم برگردد و با بسیج آنان ، از توانایی های آمریکا برای برطرف کردن مشکلات استفاده کند و اگر در گذشته کوتاهی و نقص و اشتباهی داشته است ، آن ها را جبران کند. یک راه دیگر ادامه راه شصت – هفتاد سال گذشته است. یعنی تامین نیازهای آمریکا با استفاده از چپاول سایر ملت ها با ایجاد جنگ برای به حاشیه بردن مسائل داخلی آمریکا و ساکت کردن مردم و احتمالا تخریب اقتصاد دیگران برای ایجاد فرصت در خدمت به اقتصاد آمریکاست. من دو ماه قبل گفتم که ظاهرا سیاستمداران آمریکایی همچنان می خواهند بر مدار قبل حرکت کنند. حمله به سوریه و جنگ در شرق آسیا در همین ارتباط قابل ارزیابی است. این تهاجمات دارای اهداف سیاسی و اقتصادی و سلطه بین المللی است. من فکر نمی کنم که این کارها حامل پیامی برای ایران باشد زیرا ایران کشور قدرتمندی است و امثال ترامپ و دولت آمریکا نمی توانند به ایران صدمه ای وارد کنند اما این رفتار برای کلیت جهان چیز بدی است زیرا کسی که گفته است من می خواهم با دنیا تعامل داشته باشم و جنگ نمی کنم، رفتار متفاوتی را در پیش گرفته است و ما شاهد هستیم که کشتی های جنگی آمریکا عازم شرق آسیا هستند، سوریه را مورد حمله قرار می دهند و در افغانستان نیز اقدام به انفجار بمب می کنند، این رفتار برگرفته شده از یک منطق شکست خورده است و اگر قوه عاقله مستقلی در نظام تصمیم گیری آمریکا وجود داشته باشد، حتما جلوی این رفتار را خواهد گرفت.

 
 منطقی که باید بر جهان حاکم باشد این است که به حقوق و رای ملت ها و تعامل و همکاری میان کشورها احترام گذاشته شود. امروز تنها منطق سردمداران و مسئولان دولت آمریکا ، منطق تهدید است . دورانی که برخی دوست داشتند دنیا را برپایه امیال خود اداره کنند، تمام شده و این مدل از رفتار به پایان خود رسیده است. ما باید دنیا را برمبنای منطق عدالت ، احترام ، دوستی و برادری اداره کنیم و همگان کمک نمایند تا با گسترش همکاری های سیاسی و اقتصادی ، صلح و امنیت پایدار در جهان برقرار شود و ثانیا با فعال شدن همه استعدادهای اقتصادی، همگان از آن بهره مند گردند. متاسفانه معدودی از سرمایه داران اقتصادی نیز وجود دارند که فقط به فکر جیب خودشان هستند و می خواهند جهان را در بند نگه دارند. انتظار ما غیرحق نیست بلکه به حق است و دوست داریم در دنیا احترام به قوانین و حقوق ملت ها و عدالت حاکم باشد.
شور بزرگ ایران دارای آرمانهای متعالی و فرصت های فراوان خدمت است و سیاست خارجی بخشی از آن محسوب می شود که مبتنی بر عدالت و احترام به همگان است و این ریشه اصلی صلح و ثبات در جهان است. همانطور که در سال ۱۳۸۴ که ما آمدیم ، آقای بوش ایران را تهدید و اعلام جنگ کرد و گفت که ایران محور شرارت است و می خواهد به افغانستان ، عراق و ایران حمله کند اما او در مقابل منطق دولت نهم مجبور شد تغییر رویه بدهد و ما در باره بیرون رفتن آمریکا از عراق و نه درباره باقی ماندن نیروهایش در عراق یا حمله به ایران ، مذاکره کردیم. البته او مایل بود در سایر موضوعات هم با ایران مذاکره کند که دوره اش تمام شد. آقای اوباما هم تا روز آخر نامه می داد و برای گفت و گو و همکاری اظهار علاقه می کرد. ما معتقدیم که همه چیز را می شود برپایه گفت وگوی مبتنی بر احترام حل وفصل کرد.
فکر می کنم دوره جدیدی در زندگی بشر آغاز شده است. دوره اندیشه و انسانیت و نگاه جهانی به پدیده های مختلف و دوره همزیستی جهانی است و برای ساختن دنیایی بهتر همه باید با هم باشیم و همدیگر را دوست بداریم، به حقوق یکدیگر احترام بگذاریم و عدالت را برای همه بخواهیم . همه باید در مدیریت جهانی مشارکت کنیم. انحصار قدرت ، ثروت و آزادی ریشه مشکلات امروز جهان است . بخصوص آزادی باید عمومیت پیدا کند و جهانی شود. همه ملت ها و انسانها بتوانند از نهایت آزادی استفاده کنند تا بشود عدالت را برپا ، امنیت و صلح جهانی را برقرار کرد و این امر نیازمند همکاری همه ملت هاست. معتقدم که امروز همه ملت ها به نوعی در اسارت آمریکا هستند، ملتهای اروپایی ، در آسیا ، آفریقا ، اقیانوسیه و آمریکای لاتین خواست ملت ها حاکم نیست. آنچه مردم می خواهند جاری نمی شود. همه باید کمک کنیم تا فضایی درست شود که اراده و خواست ملت ها ، یعنی دوستی ، صلح ، عدالت ، برادری و آزادی برای همگان حاکم شود. من همه ملت ها و حتی دشمنان را دوست دارم ، البته ممکن است از عملکرد دشمنان ناراحت و با آن مخالف باشم اما خودشان را دوست دارم. پیام ما مبتنی بر دعوت به دوستی جهانی و احترام به نوع انسان است.
شما در باره هولوکاست می توانید به دو سئوالی که من مطرح کردم مراجعه کنید. اما من یک بحث کلی را مطرح می کنم و معتقدم که در هر نقطه ای از جهان به هر کسی و ملتی ظلم شود، در واقع به همه انسانها و ملت ها ظلم شده است. به هر ملتی توهین شود، در واقع به همه ملت ها توهین شده است و ما نمی توانیم توهین به دیگران را به رسمیت بشناسیم . اگر توهین به دیگران را بپذیریم در واقع پذیرفته ایم که به خودمان توهین شود. ما حتی نمی پذیریم که به مردم آمریکا ظلم بشود. من یکی از مدافعین اصلی حقوق ملت آمریکا هستم. در آمریکا تبعیض نژادی وجود دارد و ساختار فاسد اداری در آمریکا حق مردم را تضییع می کند. من مدافع حقوق مردم هستم. ما باید با یک منطق همه دنیا را اداره کنیم و هر جا انسانی وجود دارد باید مدافع حقوق او باشیم. یک بام و دو هوا نمی شود. اگر به هموطن من هم ظلم شود، یا آن ظلم توسط یکی از همکاران من اتفاق بیفتد، من همان عکس العمل را خواهم داشت. ما باید به ملت ها احترام بگذاریم. اگر جریان استعماری بخواهد  با روش های گذشته دنیا را اداره کند ، باید بداند که این راه بن بست است. دیگر بس است. چهارصد سال برده داری و تجاوز و غارت بس است. انسانها بزرگ شده اند و رشد کرده اند. ما باید با هم زندگی کنیم. لذت زندگی به این است که همه لذت ببرند و شاد باشند و همه در صلح و آرامش و رفاه زندگی کنند. سال گذشته یک گروه از متفکرین آمریکایی اینجا بودند و می گفتند که سیاست ، قدرت ، ثروت و رسانه های آمریکا تنها در دست یک درصد از مردم آمریکاست اما من گفتم مطمئن هستید که اینها یک درصد هستند و یک صدم درصد نیستند؟ آنها با خوشحالی دست زدند که بله خیلی کمترند. در واقع کل سرمایه داران جهانی که سرنوشت مردم آمریکا و خیلی های دیگر را در دست گرفته اند، خیلی کم هستند و چند هزار نفر بیشتر نیستند و برای خود اینها هم بهتر است بیایند با مردم زندگی کنند. ریشه مشکلات دنیا در این است که یک عده خودشان را برتر از دیگران می دانند و به خودشان حق می دهند دروغ بگویند، بمب بسازند، آدم بکشند و دستشان را در جیب دیگران کنند و حقوق و استقلال شان را نادیده بگیرند و سرزمین هایشان را اشغال کنند. اینها به دوره بربریت تعلق دارد. الان دوره انسانیت است و دنیا را باید همه با هم اداره کنیم و همه با هم شاد و مرفه و عزیز و محترم باشیم.
برای شما و همه کسانی که این مصاحبه را می خوانند یا می شنوند ، آرزوی موفقیت می کنم. باید به جایی برسیم که هیچ سانسوری نباشد، همه گوش کنند و همه بتوانند انتخاب کنند. بهترین اتفاق زمانی می افتد که همه بتوانند آزادانه انتخاب کنند. هر جای دنیا اگر مردم امکان انتخاب آزاد داشته باشند، حتی اگر به یک دایره خاص محدود شوند، انتخاب آنها درست است. انتخاب آقای ترامپ در آمریکا، این کشور را به جلو نخواهد برد. اگر خانم کلینتون هم می آمد همین حمله به سوریه و جنگ در آسیا عینیت می یافت. همانطور که آقای اوباما هم همان سیاست های آقای بوش را دنبال کرد و به دنبال خاورمیانه جدید با ترکیبی از کشورهای کوچک و تکه تکه و ضعیف شده و تحت سلطه بود. بعضی ها به اشتباه خیال می کنند، این اتفاقات ثمره آمدن آقای ترامپ است. در حالی که روسای جمهوری در آمریکا سیاست گذار نیستند بلکه مجری سیاست ها هستند. می خواهند به گونه ای وانمود سازند که آقای ترامپ خیلی خطرناک است در حالی که اگر خطرناک بود، یک ثروت هفتاد میلیارد دلاری در اختیار نداشت.
 توافقی که اتفاق افتاده از لحاظ حقوقی یک سند است، بالاخره نهادهای مختلف در جمهوری اسلامی ایران آن را تایید کردند، مقام معظم رهبری هم پایبندی خودشان را به آن اعلام کردند. اما مشکل کجاست؟ مشکل اطلاعاتی است که در باره این سند به مردم داده شده است. هر دو طرف اطلاع رسانی شان در مورد این سند درست نبود. ظرفیتها و ادعاهایی برای این سند تعریف کردند و چیزهایی را به عنوان نتایج این سند مطرح کردند که واقعیت نداشت. گفتند تحریم ها برداشته می شود، روابط با کشورهای متخاصم بهتر می شود، تمام تحریم ها و فشار به بانکها، فشار به نفت، فشار به حوزه اقتصاد و شرکت ها همه یک جا برداشته می شود و همه چیز خوبِ خوب می شود. بعدا که در عمل و به طور واقعی با این سند مواجه شدند، همان کسانی که ادعا می کردند، عقب نشستند. معلوم شد که این ظرفیت ها در این سند وجود ندارد. یکی از بزرگترین ادعاها این بود که تحریم ها برداشته می شود و هیچ تحریم جدیدی هم اعمال نمی شود. وقتی آمریکایی ها تحریم جدیدی اعمال کردند، مسئولین کشور ما حاضر نشدند شکایت کنند، وقتی دیدند ظرفیت ندارد، شکایت نکردند. رفتند به اصل سند مراجعه کردند و دیدند جایی برای شکایت نیست. به نظر من اطلاع رسانی نادرست بود. در مواقعی که تصمیم گیری ها منافع ملی را تحت تاثیر قرار می دهد، باید ملت را با همه جزئیات در جریان قرار دهیم و چه بسا  در این امور باید از ملت نظر خواست. اما این توافق از لحاظ حقوقی یک سند است که تصویب شده و معتبر است. اگر فکر کنیم که با آن همه مسائل حل خواهد شد، خیر [درست نیست]. مسائلی حل نخواهد شد و تحریم های قبلی خیلی هایش پابرجاست.
خیلی ممنون از سوالی که مطرح کردید. اجازه بدهید اطلاعاتی را که دادید اصلاح بکنم. بالاترین تورم سال ۹۱ بوده که سه تا جهش در قیمت ارز، خارج از اراده دولت اتفاق افتاد، کمک خارجی ها و داخلی ها بود و با هم بودند اما الان من این را تشریح نمی کنم ولی در آینده تشریح خواهم کرد و شما از طریق همان پیام های ویدئویی دریافت خواهید کرد. چون کنفرانس خبری جای اینکه برای هر سوال ۱۵ دقیقه توضیح بدهیم، نیست و می خواهیم سوالات بیشتری را مطرح کنند و ممکن است یک سوال اولویت همه رسانه ها نباشد. در آن سالی که بیشترین فشارها بود، حتی کسانی که مجبور بودند بازارها را کنترل کنند، خودشان ارز و سکه می خریدند! بعضی نهادها در تهران روزی ۱۵، ۲۰ یا ۵۰ هزار سکه می خریدند تا بازار را ملتهب نگهدارند! بعدا به پیمان کارانشان به جای اینکه پول بدهند سکه و ارز می دادند و این ها همه مستند است. با همه آن فشارها و جهش های ارزی، تورم ۳۰٫۵ درصد بود. این که بگوییم تورم ۴۰ درصد یا ۴۸ درصد بود آن هم از طرف مقامات رسمی، صحیح نیست. تورم نقطه به نقطه هم به ۴۰ درصد نرسید، به سایت مرکز آمار مراجعه بفرمایید. تورم نقطه به نقطه ۴۰ درصد مربوط به آبان ماه ۱۳۹۲ یعنی دولت یازدهم است.

اما ادعاهایی درباره دولت های نهم و دهم مطرح کردند که آقا ۱۲ هزار میلیارد، ۱۵ هزار میلیارد، ۳ هزار میلیارد، ۸ هزار میلیارد و … بالاخره مسابقه هست و کنتور هم ندارد، جایی هم که حساب کشی نمی شوند، همین طوری می گویند. ما هیچ جا پاسخ ندادیم. چرا پاسخ ندادیم؟ برای اینکه ما این مدل پاسخ گویی به مسائل را اساسا قبول نداریم. به جای اینکه برای مراجع رسمی سند ببرند و اثبات کنند، به متهم می گویند بیا اثبات کن! این که غلط است. آیا ما این طوری می خواهیم کشور را اداره کنیم؟ این طوری کسی سالم نمی ماند و آن که شارلاتان تر و دروغگوتر است، حاکم می شود. این درست مثل استدلال آمریکایی ها درباره مسائل هسته ای ما بود. آن ها می گفتند که شما منحرف شدید، ما می گفتیم سندتان کو؟ می گفتند شما اثبات کنید که منحرف نشدید! بابا! شما ادعا می کنید! البته متاسفانه نحوه رسیدگی قضایی هم درست نیست، افرادی را می گیرند، می برند و علنی متهم می شوند اما غیر علنی محاکمه می شوند! این اشکال در رسیدگی، به گروههای قدرت طلب و کسانی که اخلاق سیاسی را رعایت نمی کنند، فرصت می دهد که رقبایشان را متهم کنند. بعضی ها می گویند شما هم این طور عمل کنید. ما هم این طور عمل کنیم؟ بعضی ها خیال می کنند ما این طور بلد نیستیم عمل کنیم در حالی که از آنها واردتریم. ما بلدیم ولی اعتقاد نداریم و این را دون شان انسانی می دانیم. یک عده همین طوری تهمت می زنند که ۱۲ میلیارد دلار بردند. از کجا بردند؟ کی برد؟ کجا برد؟ چطوری برد؟ کجا برگشت؟ کجا اثبات شد؟ شماها باید بیایید، توضیح بدهید و اثبات کنید. کسی  که مطرح می کند باید اثبات کند. متاسفانه بعضی رسانه ها به این نکته اخلاقی توجه دقیق ندارند. می گویند خب دیگر! حالا رقیبمان است، یک تهمت می زنیم ولو هیچ سندی وجود نداشته باشد. چقدر اتهام زدند! بابا تمام اتهامات تاریخ را به ما زدند! ۱۲ هزارتا را که الان من شنیدم، ۱۸ هزارتا، ۴۰ هزارتا و … همین طور می گویند. آیا جایی چیزی اثبات شد؟ نکند خیال می کنید قوه قضائیه طرفدار ما است؟ معلوم است که اگر شکایتی علیه ما بشود حتما قوه قضائیه طرف ما را نمی گیرد. اگر طرف مقابل را نگیرد که می گیرد! اگر سندی هست، نشان بدهید. [تشویق]

تمام تهمتهایی که به ما زدند، [با اشاره به آقای بقایی] به ایشان هم زدند، ایشان با شکایت دولت یازدهم دستگیر شد، ۷ ماه و نیم در زندان بود، ۵ ماه در زندان وزارت اطلاعات دولت یازدهم بود. ایشان ۵ ماه آفتاب ندید. یادم هست یک بار مقام معظم رهبری می فرمودند این ها که زندان انفرادی می دهند نمی فهمند یعنی چه! اگر یک روز خودشان بروند آنجا، دیگر به کسی زندان انفرادی نمی دهند. [آقای بقایی] ۵ ماه در اتاق کوچک نور آفتاب ندید، خب چه گیرشان آمد؟ چیزی گیرشان آمد؟
بگذارید یک جمله دیگر بگویم. برای اینکه اثبات کنند ما تخلف کردیم، بعد از اینکه دیوان محاسبات و دادگاه جواب نداد، برخلاف قوانین با اینکه ما چند دستگاه نظارتی قانونی داریم، چندین کارشناس گرفتند و چند صد میلیون تومان از پول نهاد ریاست جمهوری به آن ها دادند و گفتند نهاد ریاست جمهوری را شخم بزنید، ببینید تخلفی پیدا می کنید یا نه؟ از تمام این ادعاهایی که رئیس جمهور و معاون اول و وزرایش و احزاب سیاسی و طرفدارانشان مطرح کرده بودند، لیست بلند بالایی تهیه کردند و به این ها دادند، گفتند بروید این ها را پیدا کنید. این ها چند ماه رفتند، تمام اسناد هشت ساله را زیر و رو کردند، یک گزارش مفصل تهیه کردند که ما همه این ها را دیدیم اما چیزی پیدا نکردیم! خود این ها به کارشناس های خودشان معترض شدند که چرا پیدا نکردید! بالاخره ۳۰۰ میلیون  تومان پول از بیت المال دادیم!

عزیز من، خواهر گرامی، دخترمن، عزیزان من، ملت عزیز، ما اعتقاد نداریم که باید فضای سیاسی را این طوری اداره کرد. در برابر منطق یک گروه و جمعیت انقلابی کم آوردند، نمی توانستند بگویند ما آدمهای بی عرضه ای هستیم و کشور را خوب اداره نمی کنیم، رفتند گشتند تا چیزهایی پیدا کنند. این همه آدمهای بی گناه را گرفتند و بردند. تیم اقتصادی من به دادستان کل نامه نوشتند که خب آقا هر کدام از اعضای دولت نهم و دهم، هر کدام با این افراد ارتباطی دارند علنی اعلام بکنید. من می خواهم خواهش کنم این جلسات محاکمه را که غیر علنی است، علنی کنید تا همه مردم بفهمند این ها با چه کسانی ارتباط داشتند. گفتند اعضای دولت قبل ۷ هزار و ۵۰۰ میلیارد تومان وام گرفتند! من خودم به رئیس بانک مرکزی نامه دادم که آقای رئیس بانک مرکزی هر کس از اعضای دولت من از ۱ میلیون تومان تا هر چقدر وام گرفته این را [علنی] اعلام کن. آمد و گفت نه! این طور نمی شود باید خودشان [اعضای دولت] درخواست کنند! خودشان [اعضای دولت] جدول تهیه کردند با اسم خودشان، گفتند آقا ما هر چقدر وام گرفتیم، اعلام عمومی کنید. باز هم اعلام عمومی نکردند! یعنی واقعا فضا را این طور می خواهیم اداره کنیم؟ این چه مشابهتی با آرمانهای انقلاب، دین و اخلاق ما دارد؟ ما چنین کشوری می خواستیم؟

خود رئیس محترم قوه قضائیه اعلام کرد من راجع به دولت قبل موضع داشتم! مگر از آقای بقایی عذرخواهی نکردند؟ آقای عطریانفر مسئول [سابق] روزنامه شرق و در واقع مسئول رسانه ای اصلاح طلبان و کارگزاران است. بسیار هم به کارش مسلط و حرفه ایِ کار رسانه ای است. ایشان آمدند از کلیه اتهاماتی که از طرف روزنامه های جناحشان زدند از آقای بقایی عذر خواهی کردند. آقای اشرفی اصفهانی آمد عذرخواهی کرد. چرا؟ خیال می کنید این ها از ترس آمدند و عذرخواهی کردند؟ من چنین اعتقادی ندارم. این ها آدمهای حرفه ای هستند، این آقای اشرفی اصفهانی که فرزند شهید و یک روحانی و فرد باشخصیتی هم هست، فرزند شهید اشرفی اصفهانی بالاخره نان شهید اشرفی اصفهانی را خورده، از زندان و این ها هم نمی ترسد، فهمید اشتباه کرده است. نامه داد، گفت آقا من اشتباه کردم، عذر می خواهم. اتهاماتی را تکرار می کنند که وجود خارجی ندارد اما تکرار این اتهامات را سند می کنند! اگر کسی به فساد میدان بدهد، حتما نفعی برای خودش دارد. آقا من با صدای بلند اعلام می کنم تمام ثروت دوستانم در دولت های نهم ودهم را با یک دهم ثروت یکی از وزاری فعلی دولت عوض می کنم. من حتی حاضرم شما دوستان را هم ندید جمع بزنم! بلاخره من ۴۰ سال است که معلم هستم. معلم ها هیچ چیز ندارند به جز صداقت و آدم شناسی. من این چهره هایی که می بینم [حاضران در جلسه]همه ثروتشان را جمع کنید به خدا به اندازه یک دهم ثروت یکی از اعضای کابینه تان که من اعلام خواهم کرد، نمی شود. بعد شما به پاکترین دولت کشور [حمله کردید]. نمی خواهم بگویم فرمان حمله را کی داد. آن آقایی که مُرد. سال ۸۹ مُرد [شیمون پرز رئیس وقت رژیم صهیونیستی] و بعد در داخل هم یکی فرماندهی کرد. خیال می کنند اگر تکرار کنند، در جامعه رسوب می کند. این همه گفتند، ملت قبول نکرده است. اگر ملت قبول کرده بود این ها نباید اینقدر از آمدن آقای بقایی واهمه می داشتند. چرا واهمه دارید؟ اینقدر ترسیدید که دست هایتان را هم گم کردید و همه حرفهای خودتان را زیر سوال بردید. ما که رسانه نداشتیم، حرف هم نزدیم، ۴ سال تمام ملت را کوبیدید. اگر تاثیر گذاشته بود نباید می ترسیدید، بلکه باید استقبال می کردید. نباید می گفتند [بقایی] باید رد صلاحیت بشود؛ نباید می گفتید که چرا می آید، به چه حقی می آید! اصلا شما به چه حقی می آیید؟

اگر آقای بقایی ان شاءالله رئیس دولت جمهوری اسلامی شود، حتما یکی از محورهای اصلی کارشان برقراری اخلاق در فضای سیاسی کشور است. بی اخلاقی مردم را کُشت. اگر در دولت من، یک شام اضافه می دادند، ما پولش را حساب می کردیم. بعد جالب است، می گویند ما ۱۲ هزار میلیارد را [که احمدی نژاد برده بود!] به بیت المال برگرداندیم! لابد این آپارتمان ۱۰۰ متری من در نارمک را فروختند و شده ۱۲ هزار میلیارد و بردند و ریختند به حساب و من خودم خبر ندارم! از کجا برگرداندید؟ کجا بوده؟ کلی گویی و اتهام زنی به خدا در شان هیچ کس نیست. امیدوارم به زودی زود بی اخلاقی، ریا و دروغ از فضای سیاسی کل دنیا و از فضای سیاسی ایران رخت بربندد.
در قسمت اول سوال فرمودند که مشکلات را به دولت قبل نسبت می دهند، به نظرم مقصر کشته شدن حضرت هابیل هم ما بودیم! در گزارش دهی باید مقایسه ای عمل کرد. در دولت قبل چند کارخانه ساخته شده؟ چقدر تولید اضافه شده؟ حالا چقدر؟ چقدر راه ساخته شده؟ الان چقدر؟ چقدر مدرسه و دانشگاه ساخته شده؟ چقدر در علم پیشرفت شده؟ الان چقدر؟ کلی می گویند قبلا همه چی سیاه بوده و الان همه چیز سفید است! بله اگر دولت بخواد برگردد حتما تغییراتی در مشی آن خواهیم داد. خیلی ها دیگر نباید در دولت باشند. [تشویق]

مُر قانون اساسی باید در کشور اجرا بشود. یک خاطره برایتان بگویم. یک بار در مذاکرات هسته ای یک آقایی مسئول بود و می رفت، مذاکره می کرد. در روز قدس من سخنران بودم. یک عده دیگر هم بودند که می رفتند و مذاکره می کردند خارج از چارچوب دولت، حتی می رفتند و به غربی ها می گفتند چرا فشار بر دولت را زیاد نمی کنید؟! چرا تحریمها را زیاد نمی کنید؟! این ها مستند است، در دادگاه ارائه شد و فرد مورد اشاره محکوم شد. من در سخنرانی ام گفتم بابا خارج از چارچوب دولت، کسی حق ندارد برود مذاکره کند. قضیه هسته ای حق مسلم ماست و ما بیشتر از حق مان نمی خواهیم. در یکی از جلسات مهم کشور که آن آقای مسئول رئیس جلسه بود، [به من] گفت به چه حقی درباره مذاکرات صحبت کردی؟ من مسئول مذاکرات هستم و من باید بروم صحبت کنم! گفتم شما را که من نفرستادم! ۴۵ دقیقه توهین کرد، دیگران هم نشسته بودند، رئیس مجلس، مسئولین قوا و بعضی مسئولین نظامی. من یک جمله گفتم که می خواهم اینجا بگویم. گفتم ببینید، من کوچک همه ام. سر خودم هر بلایی می آورید، چیزی به شما نمی گویم. توهین می کنید، فریاد می زنید، حقوق شخصی من را تضییع می کنید، تنها دولتی که مخالفینش برای حمله به آن دولت مصونیت کامل داشتند، ما بودیم. گفتم هر چه می خواهید به من بگویید اما بدانید، اینجا وارد حیطه ریاست جمهوری شده اید، من سوگند خوردم که این امانت مقدس را عینا به مردم برگردانم. اجازه نمی دهم یک سر سوزن از گوشه اش بکنید. تو کی هستی؟ بزرگتر از تو هم نمی تواند این کار را بکند. امانتی را که ملت به آدم می سپرد، این را باید محکم [گرفت]. در نظام تصمیم گیری حتما باید اصلاحاتی اتفاق بیفتد. باید معلوم باشد که هر کس چه کاره است. باید مشخص شود تصمیم را چه کسی گرفت و آیا پای تبعاتش هست یا نه. تصمیم را دیگران می گیرند، فحشش را باید یکی دیگر بخورد! این از آن چیزهایی هست که حتما باید اصلاح شود و ان شاالله اصلاح خواهد شد.
من فکر نمی کنم که هدف برادر عزیزم آقای بقایی از حضور در انتخابات صرفا رسیدن به کرسی ریاست جمهوری باشد، اصلا ما این را قبول نداریم، اصلا درست نیست. ما باید تلاش کنیم وظیفه خودمان را برای اصلاح جامعه انجام بدهیم. اصلا دعوای قدرت مطرح نیست. ائتلاف و تقسیم پست ها جایی معنا دارد که هدف [کسب] قدرت است و ما قدرت را می خواهیم بگیریم و بنشینیم با هم تقسیم کنیم. این چند تا وزارت خانه مال تو، این چند تا مال تو و این هم مال تو! ما اصلا این را در جمهوری اسلامی به رسمیت نمی شناسیم و این را از علت های اصلی مشکلات جامعه می دانیم. ضمن اینکه ما به همه احترام می گذاریم. ما اصل اصلاحات را قبول داریم، اصلا انسان برای اصلاحات به دنیا می آید. انقلاب برای اصلاحات بود. اصل این را که ما باید اصول و مبنا داشته باشیم هم قبول داریم. ولی فکر نمی کنم وجه اشتراک ما با این دو [اصولگرایی و اصلاح طلبی]، از یکی بیشتر از آن دیگری باشد. نه، در کشور آزادی هست و همه می توانند شرکت کنند و مردم باید انتخاب بکنند. دقت فرمودید که ما هیچ وقت تلاش نخواهیم کرد تا دایره انتخاب مردم را محدود کنیم. دیدگاه های مختلف هست، کشور هم آزاد است. یک کشور انقلابی است. هر کس را که مردم انتخاب کردند، محترم و عزیز است و همه باید کُمکش کنند.
خیلی متشکرم. همین شجاعتی هم که دارید، محصول دولت های نهم و دهم است. [تشویق] من هیچگاه نگفتم که در دوره نهم و دهم ضعفی وجود نداشته اما شاخص ها و عملکردها می گوید آن دوران یکی از بهترین دوره های شصت، هفتاد سال اخیر بوده است. شما دوره ای را نشان بدهید که با حداقل قیمت، مسکن تحویل داده شود. کل خودروهای کشور سال ۸۴، ۵ میلیون بود، و۱ میلیون و ۳۰۰ هزار تایش از رده خارج بود که تعویض شد و روزی که ما تحویل دادیم بیش از ۱۴ میلیون خودرو در کشور بود. این را امثال شما و دوستان دیگر خریدند. ظرف ۸ سال بیش از ۶ میلیون مسکن ساخته شد، این را همین مردم خریدند، کس دیگری نخریده. در علم و فناوری [پیشرفت های زیادی انجام شد]. در خانه ها اکثرا تغییرات اساسی به وجود آمده، درآمد سرانه دوبرابر شد. بله، ممکن است کسی هم در گوشه ای آسیب دیده باشد، من این را انکار نمی کنم برای اینکه ساختار حکومتی  بسیار وسیع است اما می دانید که تنها دولتی که دم دست مردم بود و هر کس خواسته ای، نیازی و مشکلی داشت، می توانست مستقیم بگوید، دولت ما بود. ما کف خیابان بودیم. من یادم نمی آید توی ۸ سال شما مطلبی گفته باشید، اشاره ای کرده باشید، پیامی داده باشید و گفته باشید چه مشکلی برایتان پیش آمده. الان من در خدمتتان هستم تا اگر برایتان مشکلی پیش آمده با تمام توان تلاش کنم که مشکل جنابعالی برطرف شود.

نامه ای که آقای مشایی دادند یک نامه تاریخی است. چرا خیال می کنید که اگر به کسی نامه دادیم همه چیز عوض شده؟ ما همه را به راه انقلاب دعوت می کنیم. من به آقای ترامپ نامه دادم، به آقای بوش هم نامه دادم، اشکالی دارد؟ این معنایش تغییر موضع است؟ از چه موضعی؟ موضع آقای مشایی از اول این بوده که همه باید زیر چتر انقلاب باشند. محدودیتی وجود ندارد. ایشان تلاش کرد فضا را شفاف و حقیقت اصلاحات را به همه معرفی کند. من فکر می کنم اگر متن نامه را با دقت بیشتری بخوانیم برداشت های دیگری از آن خواهیم داشت. اصلا آقای مهندس مشایی، رسالت انسانی و اصلاح گری را انجام داد و من کارشان را تحسین می کنم. اما اینکه عده ای در حصر هستند، عده ای ممنوع التصویرند، عده ای [در] حبس اند، من قبلا هم گفتم، بنده راضی به حبس و زندانی بودن و محدودیت برای هیچ کس نیستم. [تشویق]

این اعتقاد من است و برای همین هم در دوره هشت ساله، سنگین ترین تهمت ها و توهین ها را به نام انتقاد در پاسداشت از حقیقت آزادی تحمل کردیم. من موافق حصر و ممنوعیت در هیچ جای دنیا نیستم، نه فقط جمهوری اسلامی. ما ماه رمضان دعا می کنیم «اللهم فک کل اسیر». خدایا همه را آزاد کن. همه را آزاد کن. به شما بگویم، بنده به عنوان کوچک شما همه ۷ میلیارد را دوست دارم، نمی توانم دوست نداشته باشم. مخلوق خدا را دوست دارم، ممکن است با بعضی اعمال مخالف باشم، با این اندیشه مخالف باشم، ولی خودت را دوست دارم. مگر می شود دوست نداشته باشم. یادم هست توی آن مناظره هم گفتم که من به شما علاقه دارم. [خنده حضار] واقعا از ته دل گفتم که دوستتان دارم.
ول از همه این نکته را باید بگوییم. ما همه باید به همدیگر احترام بگذاریم. در تمام دنیا در نشست های خبری کف می زنند. در نیویورک هم که ما در نشست خبری سخنرانی داشتیم برای ما کف می زدند. فرقی هم ندارد. الان هم می زنند [تشویق]. از این دوست خبرنگار عزیز خواهش می کنم که به همدیگر احترام بگذاریم. شما هم برای کسی که دوست دارید، می توانید کف بزنید. ما اینجا جمع شدیم تا به تفاهم و اشتراک بیشتری برسیم. اینجانب بیشترین مواجهه با رسانه ها را در تمام دنیا داشتم. به راحتی تمام رسانه ها سوالات خود را می پرسند و ما جواب می دهیم.

قسمت اول سوالتان با بخش پایانی آن متفاوت بود.شما سوال فرمودید که مقام معظم رهبری فرموده شما نیایید تا انتخابات دوقطبی نشود و فرمودید که الان دوقطبی شده است و از افرادی اسم بردید [رئیسی و روحانی]. سوال می کنم: ورود ما انتخابات را دو قطبی خواهد کرد یا سه قطبی؟!
برادر عزیز! نام گذاری ها، چیزی نیست که بشود تغییرش داد. از چند هزار سال قبل اینجا نامش دریای پارس بوده است. از دوره تمدن هخامنشیان نام اینجا دریای پارس بوده و به آن آسیب نخواهد رسید. اگر تمام دنیا هم جمع بشوند نمی توانند نام خلیج فارس را تغییر دهند. اجازه بدهید یک خاطره ای تعریف کنم. ما یک زمانی با یکی از همین حکام کشورهای حاشیه خلیج فارس ملاقات کردیم. این شخص به من گفت: بابا حساسیت نداشته باشید! ما در کودکی در کتاب های درسی مان خواندیم که نام اینجا خلیج فارس است [خنده حضار]. این جزایر [سه گانه] را هم اصلا نمی دانیم کجاست! به ما می گویند، ما هم تکرار می کنیم. ایشان [خبرنگار شبکه الجزیره] کارمند ساده ای بیش نیست. در هر صورت باید ایشان کار کنند. چرا می خواهید ایشان را از نان خوردن بیاندازید. حالا سوال شما چه بود؟! [خنده حضار]

تمام تلاشم را خواهم کرد که آقای بقایی تایید صلاحیت شوند. ضمن اینکه دلیلی برای تایید صلاحیت نشدن آقای بقایی وجود ندارد. کارهای زیادی می توان انجام داد. عجله نکنید! کاندیدای دیگری هم نخواهیم داشت. درباره سیاست خارجی باید بگویم که روابط ما با کشورهای منطقه حتما بهتر خواهد شد. در آینده جناب آقای بقایی، کنفرانس های خبری متعددی خواهند داشت و حرفهای خودشان را خواهند زد. درباره تمامی مسایل از جمله سیاست خارجی، مسائل فرهنگی، اقتصادی و … به بیان نقطه نظرات خود خواهد پرداخت. ایشان یک برنامه جامع برای انتخابات تهیه کرده است. بی تردید اگر یک دولت مردمی و انقلابی در ایران باشد، روابط ما با کشورهای همسایه و حوزه خلیج فارس بهتر از قبل خواهد شد.
جازه بدهید از سوال وسط شروع کنیم. به نظر می رسد که شما مواضع من را دنبال نمی کنید. در همان ماه رمضان سال۸۸، بنده در نماز جمعه تهران سخنرانی داشتم و به موضوع کهریزک پرداختم. گفتم که این مسئله قطعا یک جنایت و یک فساد است و باید با این مسئله برخورد قاطع بشود. می توانید به آن سخنرانی مراجعه و در صورت صلاحدید مجموعه روزنامه تان، آن را منتشر کنید تا خواننده های شما در جریان قرار بگیرند. اما ماجرای کهریزک چه ارتباطی به دولت دارد؟! ارتباطش با دولت چیست؟ آیا سازمان زندان ها زیر نظر دولت است؟ آیا نیروی انتظامی زیر نظر دولت است؟ آیا قوه قضائیه زیر نظر دولت است؟ در زمانی که آقای مرتضوی به ریاست سازمان تامین اجتماعی منصوب شد هیچ کدام از این اتهامات مطرح نشده بود و در آینده مطرح شد. تا امروز هم آقای مرتضوی توسط دادگاه های رسمی جمهوری اسلامی ایران در ارتباط با پرونده کهریزک محکوم نشده است.
عذرخواهی یک امر انسانی است. اما بحثی که در مجلس بود در ارتباط با آقای مرتضوی نبود. به مدت ۴۵ دقیقه من آنجا [مجلس] صحبت کردم. گفتم بحث من دفاع از هیچ شخصی نیست بلکه من اینجا هستم تا قوه مقننه در امور قوه مجریه دخالت نکند. تنها اختیار باقی مانده برای رئیس قوه مجریه، عزل و نصب مدیران است. قوه مقننه قوانین خودش را روزانه تغییر می دهد برای تغییر مدیران قوه مجریه! من این را قبول ندارم. از شخص خاصی هم حمایت نکردم. ضمن اینکه آقای مرتضوی یک قاضی توانمند و زحمتکش بوده است و مانند همه متهمین در دادگاه حاضر شده است. و اما سوال سوم که شما مطرح فرمودید در مورد پرونده اینجانب. قوه قضائیه گفت، آن اشخاصی که شکایت کرده بودند، آمده اند و شکایتشان را پس گرفته اند. حالا شما نماینده آن اشخاصی هستید که شکایت کردند؟! همان کسی که گفتند شکایت کرده یک روز صبح آمد درِ خانه ما. اما موضوع شکایتش چه بود؟ گفتند یک آقایی آمده و گفته است که شما در سفر به کاشان در اجتماع مردم، حرفی زدید که به من اهانت شده است. من در کاشان چه گفتم؟ در آنجا مردم فریاد می زدنند کاشان را استان کن! من گفتم قانون می گوید: حداقل ۱ میلیون نفر جمعیت [برای تبدیل شدن به استان لازم است]. جمعیت کاشان کم است. شما جمعیت کاشان را زیاد کنید تا ما هم اینجا را استان کنیم. [خنده حضار] خود آن فرد [که شکایت کرده بود] آمد درِ منزل ما. گفت آقای احمدی نژاد من کسی هستم که از شما شکایت کردم. به خدا من رفتم شکایت کنم تا بتوانم شما را ببینم. [خنده و تشویق حضار] شما که فکر نمی کنید که اگر کسی از ما شکایت بکند، قوه قضائیه طرف ما را خواهد گرفت؟! این طور فکر می کنید؟! ضمن اینکه سخنگوی قوه قضائیه گفت ما آن مسائل را بررسی کردیم و چیزی نبود. آن چند نفر هم شکایتشان را پس گرفتند.
اصولگرایان دو دسته شدند و هر دسته از کاندیدای خودشان حمایت کردند و اتفاقا هر دو مخالف بنده بودند و به من هم فشار می آوردند که شما نیا! تمام هشت سال هم منتقد من بودند. همین امروز که منتقد من نشدند! اما درباره اینکه علت مخالفت و انتقادشان از من چیست، من نمی توانم نیت خوانی کنم. باید از خودشان سوال کرد. من می گویم کشور ما، کشور جمهوری است. جمهوری اسلامی است. آزادی جزو اصول اولیه و آرمانهای ملت و جمهوری اسلامی است. اگر تعیین سرنوشت کشور جزء اصول اولیه و آرمان هاست، هر شخصی حق کاندیداتوری در انتخابات را دارد. هیچکس حق ندارد دیگران را امر و نهی کند. به چه دلیل [اصولگرایان] می گویند شما نیایید تا ما بیاییم؟! دلیل این را من هم متوجه نمی شوم که عده ای میگویند: شما نباید باشید اما ما بایید باشیم! تحلیل هایی دارم اما نمی توانم بگویم. ملت باید تصمیم گیرنده باشد. ما ملتی به این آگاهی و هوشیاری و رشیدی داریم که در تمام این سال ها بهترین تصمیمات را گرفته است. تمام دارایی ما این ملت است. در مقدمه صحبت هایم عرض کردم که هیچ کس بالاتر از ملت نیست. به نظرم مشکل جناح های سیاسی این است که باور کرده اند بالاتر از ملت ایران هستند. اشکال در اینجاست. اگر این مسئله حل شود، خیلی از مسائل ما حل می شود.
شما چندتا سوال کردید. یک اتهام به ما اضافه شد که ما از تناقض رهایی پیدا نمی کنیم! من فکر می کنم تنها کسی هستم که تا الان هیچ رسانه ای نتوانسته است حتی یک تناقض از صحبت هایش بیرون بیاورد. شما یک تاریخ را جابجا کردید و گفتید که این تناقض است. شما گفتید بعد از اینکه آقای بقایی اعلام کاندیداتوری کرد، من اطلاعیه دادم. نه خیر! قبل از [اعلام کاندیداتوری] آقای بقایی من اطلاعیه دادم و بعد هم توضیح دادم که آن اطلاعیه برای چه بوده است. مثل این است که شما به یک پزشک مراجعه می کنید و به شما می گوید آب نخور. سه ماه بعد وقتی می روید به شما می گوید آب بخور! شما به آن پزشک می گویید آقای دکتر چرا تناقض دارید؟! آن حرفِ مهرماه سال ۹۵ برای شرایط همان مهرماه بود.مخاطبان آن مشخص اند. بیست و سوم بهمن ماهِ ۹۵ هم شرایط خودش را دارد و مخاطبش هم مشخص است. در زمانی که من اطلاعیه را نوشتم از کاندیداتوری ایشان [حمید بقایی] مطلع نبودم و مخاطبم اشخاص دیگری بودند. اما بعد که ایشان کاندیدا شد و شرایط عوض شد، من از ایشان حمایت کردم. آیا جرمی مرتکب شدم؟ آنجا یک جواب دادم [مهرماه]، آنجای دیگر جواب عده دیگری را دادم [بهمن ماه]، وقتی آقای بقایی کاندیدا شد، از ایشان حمایت کردم. این حق هرشخصی است که از کاندیدای مدنظر خود حمایت کند. چرا می خواهید این حق را از کسی بگیرید؟ کجای این کار تناقض است؟ یک جابجایی در تاریخ این فکر را به وجود آورده که این تناقض است. به عنوان مثال من در جایی گفته ام که هیچگاه در امور سیاسی کشور دخالت نخواهم کرد. با تغییر شرایط کشور و با توجه به نیاز کشور و درخواست مردم از من، وارد مسایل سیاسی می شوم. آیا این تناقض است؟ خیر. من فکر می کنم تناقض از لحاظ لغوی معنای دیگری دارد. شما گفتید روزنامه ها را در دولت شما بسته اند. آیا من بسته ام؟
مقام معظم رهبری به من توصیه کردند که من در این دوره به عنوان کاندیدا حضور پیدا نکنم، نه اینکه نسبت به سرنوشت کشور و مسائل مهم کشور بی تفاوت باشم. این بدین معنا نیست که در مسائل سیاسی، اجتماعی، فرهنگی و غیره مشارکت نکنم و حضور نداشته باشم. تک تک ایرانیان با حضور خودشان تاثیرگذارند. عده ای می گویند که این توصیه، نهی کامل اینجانب است و عده ای میگویند که این صرفا یک توصیه است و امر و نهی نیست. البته شخص مقام معظم رهبری هم در سخنانشان فرمودند که نه می گوییم بیایید و نه می گوییم نیایید. صرفا توصیه است. توصیه به یک برادر مومن است.همانطور که اشاره کردم من برنامه ای برای ریاست جمهوری ندارم.
من فکر می کنم که خود جناب آقای بقایی در حال اعلام برنامه هایشان هستند و احتمالا به زودی به طور جامع برنامه های اقتصادی را اعلام خواهند کرد. اما تصویری که من از مدیریت آقای بقایی و مدیریت کشور می بینم حتما یک حرکت بسیار سریع به سمت بهبود شاخص های اقتصادی و زندگی مردم خواهد بود و مطمئنم به محض اینکه ایشان مدیریت کشور را به دست بگیرند قیمت نفت اصلاح خواهد شد. کشور ما منابع کمی ندارد. هم منابع مادی داریم هم بهترین منابع انسانی را داریم. ایشان هم خیلی از برنامه هایش را اعلام کرده است. بحث اشتغال را جدی می گیرد. بحث مسکن را جدی می گیرد. بحث یارانه ها را جدی می گیرد. بحث ساختارهای اداری را جدی می گیرد. به عنوان نمونه ایشان با دقت اعلام کرد که باید یارانه رسانه ها و مطبوعات را به خود خبرنگاران و اهالی مطبوعات پرداخت کرد. من خبر دارم خبرنگارانی هستند که با حداقل دستمزد، چیزی در حدود ۲۰۰یا ۲۵۰ هزار تومان در ماه حقوق می گیرند.
ایشان گفتند که یارانه ها را با روشی که طراحی کردم به طور مستقیم به خبرنگاران و اهالی مطبوعات پرداخت می کنم. این نشان از تسلطشان بر فضای اجرایی کشور است. در حال حاضر اشخاصی که کاندیدای ریاست جمهوری هستند به طور کلی می گویند که ما از مطبوعات حمایت می کنیم. اما ایشان می گوید که حمایت من هوشمندانه است. یعنی دقیقا از کسانی پشتیبانی خواهم کرد که در فضای رسانه ای مشغول زحمت کشیدن هستند. تمامی رسانه ای ها را مانند بچه های رسانه ای خودشان پشتیبانی خواهند کرد. من نمی خواهم اینجا از جانب آقای بقایی صحبت کنم اما ایشان برنامه جامعی تهیه کرده است و در آینده اعلام خواهد کرد. من خواهش می کنم که به طور جامع برنامه هایشان را منتشر کنند تا همه در جریان قرار بگیرند.
همه حرف های خود را با نهایت هیجان و دلسوزی مطرح کردید. من همه شما را دوست دارم. شما به هر حال باید این خبر را برای رسانه خود تهیه کنید و من شما را مقصر نمی دانم. اما من همه این موارد را توضیح دادم. شما می توانید ۵۰ هزار اتهام دیگر هم بزنید و این کاری ندارد. ما هم می توانستیم ۱۰۰ برابر این اتهامات را بزنیم و بلد هم بودیم. در سال ۸۸ ما به بزرگان نظام اتهام زدیم؟ ۴ سال تمام در مقابل دولت نهم صف آرایی کردند و حتی به یکی از پادشاهان عربی که فوت کرده پیام دادند که نگران نباشید از اینکه دولت انقلابی سر کار آمده، ما ظرف شش ماه این دولت را ساقط می کنیم! بالاخره یک نفر از اینجا به عنوان نماینده کل نظام به آنجا رفت تا به آن ها بگوید چنین چیزی درست نیست. چقدر توهین کردند و تهمت زدند که هیچ کدام را جواب ندادیم. در همان یک سال قبل از انتخابات هرچه خواستند به دولت گفتند. من فقط یک نکته و دو سوال مطرح کردم. گفتم صحنه را چه کسی اداره می کند. این توهین است؟ آن آقایی که آن طرف میز نشسته بود شش بار پی در پی حرف من را تایید کرد. گفتم که شما سه دولت با هم هستید و وی هم حرف من را تایید کرد. این توهین و تهمت است؟ من سوال کردم که بچه های فلانی و فلانی از کجا میلیاردر شدند؟ این هم عین قانون اساسی است. مقامات کشور و فرزندانشان باید اموال خود را به قوه قضائیه اعلام کنند. بنده هم تنها رئیس جمهوری بودم که نه تنها به قوه قضائیه، بلکه به کل ملت همه اموال خود را اعلام کردم. یعنی ما به جایی رسیدیم که کاندیدای انتخابات ریاست جمهوری نمی تواند یک سوال مطرح کند؟ این سوال می شود توهین به بزرگان نظام؟ خب بیایند بگویند ما اینقدر پول داشتیم و حالا اینقدر شده است و از این راه ها هم بدست آمده است. مگر قرار نیست شفافیت حاکم باشد؟ قانون فقط برای آفتابه دزد ها و فقیر و بیچاره هاست؟ ما در دوره انتخابات به کی تهمت زدیم و اهانت کردیم؟

می گفتند اصل نظام فلان کس است. طبق قانون اساسی همه در برابر قانون برابرند. یکی می گوید من صاحب انقلاب و کشورم و بقیه مردم هیچ کاره اند. من با این تفکر مخالفم. ۴۸ هزار سند رفته است؟ کجا رفته است؟ سال ۹۳ که سال همین دولت است. چرا به ما اتهام می زنند؟ این که می شود جنگل! هر که خواست به دیگری تهمت بزند؟ بسیاری از این تهمت ها که می زنند در دولت خودشان اتفاق افتاده است. نزدیک ۲ میلیارد دلار ما توسط آمریکا غارت شد در این دولت. می گویند تقصیر دولت قبل است! این یک اصل حقوقی است که اگر آن را ندیده بگیریم، مشکلات ایجاد می شود و ممکن است این مسئله فردا برای خود شما ایجاد شود. کسی که اتهام می زند، باید برود در یک مرجعی حرف خود را ثابت کند، نه کسی که به او اتهام زده شده است! می دانید با این وضعیت چه زندگی برای مردم درست خواهید کرد؟ با این وضعیت هر ایرانی باید میلیاردها تومان قرض کند و کارمند استخدام کند و سایت ها و رسانه ها و روزنامه ها را صبح تا شب چک کند که ببیند به او تهمت زده می شود یا خیر. بعد حالا اگر جواب داد، جواب او را چاپ می کنند یا خیر؟!

خیلی از این موارد را ما پاسخ دادیم اما متاسفانه خیلی از رسانه ها و از جمله رسانه شما پاسخ ما را منتشر نکردند. این روند را می شود ادامه داد؟ این مدل چه شباهتی با ایران دارد؟ چه شباهتی با دین و فرهنگ ما دارد؟ ما که حرفی نداریم. رسیدگی کنند و اثبات کنند و اصلا همه ما را اعدام کنند. آن ها که مسئول رسیدگی هستند که با ما نیستند! آن ها از خدا می خواهند که سندی به آن ها داده شود تا حکمی علیه ما صادر کنند. به من می گفتند دیکتاتور! خب دیکتاتور باید چیزی در دستش باشد! چی در دست ما بود؟ یک معلم، رئیس جمهور شده و چیزی در دست ندارد و باز به او می گویند دیکتاتور! دیکتاتور باید یک ارتش و نیروی مسلح در دست داشته باشد. بیشترین ارتباط با رسانه ها را داشتیم و بعد می گویند ضد اطلاع رسانی هستیم! بیشترین توسعه فضای مجازی و اینترنت و زیر ساخت اینترنت در دولت ما اتفاق افتاده و بعد می گویند این ها ضد اینترنت هستند! به من می گویند ضد علم هستم! همان دانشگاهی که به شما لیسانس داده است، به بنده مدرک دکترا داده و عضو هیئت علمی کرده و مشغول تدریس هستم. به لحاظ علمی بیشترین پیشرفت های تاریخ کشور در دولت ما بوده است. بعد می گویند این دولت بی سوادها بوده است. با این اخلاق دو نفر با هم می توانند زندگی کنند؟ بیایید روش هایمان را درست کنیم. اگر واقعا من جایی به کسی توهین کردم بیاورید تا جبران کنم.
خس و خاشاک به کی گفتم؟ به مردم گفتم؟ متن صحبت ها موجود است. من گفتم آن ها که دارند آتش می زنند و مردم را در خیابان می کشند، این ها یک اقلیتی هستند. ۴۰ میلیون همه مردم ایران و عزیزند. کسانی که به من رای نداده بودند در هر دو دولت من مسئولیت داشتند. کدام دولت این چنین رفتار کرده است؟ بعد هم متهم می شویم به مخالفت با آزادی! ما یک نهاد بودیم و همه حکومت نبودیم. ما فقط دولت را در اختیار داشتیم. یک روزنامه نمی تواند بگوید به دلیل مخالفت با ما یارانه اش در زمان ما قطع شد. اینطور نبود که ما نتوانیم برخورد کنیم. نهادهای زیادی در کشور هستند و هر کدام طبق سلیقه خود رفتار می کنند. ما هم در حد توان و جایگاه خود سعی کردیم هیچ جا آزادی پایمال نشود. من تنها مسئول ارشد جمهوری اسلامی هستم که به راحتی در هر نقطه ایران وارد جمعیت مردم می شوم. نه تنها هیچ دغدغه ای ندارم، بلکه شوق هم دارم. یک مسئول ارشد دیگر پیدا کنید که مثل من خودش از مغازه خرید کند و به راحتی به زیارت و مسجد و بازار برود. این طور نیست که ما پیش از حضور، آدم هایمان را به آنجا فرستاده باشیم. حتی خیلی از اوقات محافظان مان هم نمی دانند که ما به کجا قرار است برویم.

من فکر می کنم یکی از علل عصبانیت دوستان از ما این است که حرف های بی سندی علیه ما زدند اما مردم قبول نکردند. جای تعجب است که در یک موضوع واحد جناح چپ یک اتهام به ما زده و جناح راست ضد آن اتهام را مطرح کرده است. در موضوع مذاکرات هسته ای جناح چپ می گفت شما تندرو هستید و چرا ایستادید؟ و جناح راست می گفت که شما لیبرال هستید و می خواهید سازش کنید! با این حرف ها البته ما دست از حق برنمی داریم. اگر رسانه ها بخواهند میلیاردها برابر این هم به ما حمله کنند، والله ما دست از حقوق ملت نخواهیم کشید. والله در دولت نهم و دهم هیچ سندی علیه حقوق ملت امضا نشد. به من هم هرچه می خواهید بگویید، اما اگر مشاهده شود که این حرف ها می خواهد موجب تضییع حقوق ملت شود، آنگاه سکوت نخواهم کرد.

ما در انتخابات ۹۲ کاندیدا نداشتیم و ۴ سال سکوت کردیم. آقای مشایی را رد کردند و ما به مردم گفتیم که کاندیدا نداریم. یک جریان اجتماعیِ اکثریتی و قوی کاندیدا نداشت و ما به احترام رای مردم چهار سال سکوت کردیم. حتی به اندازه این که کاری کنیم دولت وقت خود را صرف پاسخ به ما کند هم در کار آن ها خلل ایجاد نکردیم. اما حالا مشاهده می کنیم که این اتهامات دارد می شود پایه ای برای تضییع حق بزرگی از مردم. من به تک تک اتهاماتی که زده اند پاسخ خواهم داد. فعلا سه تا از آن ها بیرون آمده و سه تای دیگر هم ضبط شده و آماده پخش است و تا دوازده اتهام را یک به یک با عدد و رقم و سند پاسخ خواهم داد. گفتند که خزانه خالی بوده و من با آمارهای بانک مرکزی همین دولت گفتم نبوده است. گفته اند که انبارها خالی بوده و من بر اساس آمار سازمان غله ثابت کردم که حرفشان دروغ بوده است. راجع به درآمد نفتی و هسته ای و یارانه ها و مسکن و سایر موارد توضیح دادم و خواهم داد. بدانند اگر من هم زنده نبودم، این توضیحات منتشر خواهد شد.
فکر می کنم اولین چیزی که باید تغییر بدهیم، تفکر شماست. شما دارید نیت من را می خوانید؟ به چه دلیل این کار را می کنید؟ اگر اینطور باشد که من هم می گویم شما مامور فلان جا هستید؟ می توانید برای نیت خوانی سندی ارائه دهید؟ چرا به مردم توهین می کنید؟ ما مخالف توهین به مردم هستیم. شما اگر مخالف هستید خود را به مردم عرضه کنید و آقای بقایی هم خود را به مردم عرضه می کند و مردم هم تصمیم می گیرند. می دانید طبق قوانین انتخابات، تبلیغات علیه یک کاندیدا جرم است و زندان دارد؟ خودتان را معرفی کنید. چرا اصرار دارید که حرف خود را تحمیل کنید؟ یعنی می گویید ملت ایران نمی فهمند؟ مشکوک باشید. مگر ما اعتراضی کردیم که چرا مشکوکید؟ چرا اصرار دارید به مردم بی احترامی بکنید؟ من می گویم این تفکر، تفکری استبدادی است. این همان استکباری است که می گوید ۸۰ میلیون نمی فهمند و ما می فهمیم! درست مثل ماجرای یارانه ها که بزرگترین رفراندوم بعد از رفراندوم جمهوری اسلامی اتفاق افتاد. بهار سال ۹۳ دولت، مجلس، قوای دیگر و رسانه ها یک جانبه مردم را از چندین ماه قبل بمباران کردند که یارانه ضرر دارد و مردم باید پس دهند. فشار عجیبی به مردم آوردند و تمام سرمایه اجتماعی و دینی و فرهنگی و سیاسی کشور را خرج کردند. من به یکی از بزرگان نظام همان موقع عرض کردم که نگذارید این هزینه ها داده شود. حداقل رسانه ملی خود را هزینه نکند چون بالای ۷۵ درصد مردم ثبت نام می کنند. دولت از ثبت نام یک عده ممانعت کرد، یعنی ایرانیان خارج از کشور. متاهلین جدید که از خانواده خود جدا شده بودند هم نتوانستند ثبت نام کنند. نیروهای مسلح هم آن موقع از ثبت نامشان جلوگیری شد. ۹۷ درصد مردم ثبت نام کردند و گفتند حرف های شما را قبول نداریم. هنوز هم مخالفت می کنند و می گویند مردم نمی فهمند! در این ۹۷ درصدی که ثبت نام کرده اند ۵ میلیون دانشجو و استاد دانشگاه وجود دارد. ۲۰ میلیون فارغ التحصیل دانشگاهی وجود دارد. هزاران مخترع و پژوهشگر وجود دارد. چرا خیال می کنید بیشتر از ملت می فهمید؟

می گویند که یک فهرست بلند بالا از نارضایتی خود از تو داریم. به چه حقی آمده ای و کاندیدا شده ای؟ چه چیزی را می خواهی اصلاح کنی و کجا را خراب کنی؟ به چه حقی آمدی؟ به همان حقی که شما داری سوال می کنی! شما بگویید به چه حقی ما را محدود می کنید؟ شما می خواهید با فشار به من، ملت را محدود کنید؟ اکثریت ملت طرفدار دولت دهم هستند. اگر قبول ندارید صبر می کنیم انتخابات برگزار شود و این نتیجه را خواهیم دید. ملت بزرگ و تمدن آفرین و فرهیخته ایران از جمعی خوششان بیاید به هر دلیلی، آن ها را صادق و پرکار و مردمی می دانند و بعد یک عده شروع می کنند، هزاران اتهام می زنندکه این ها پوپولیست و عوام فریب هستند. در واقع این حرف ها را به ما نمی زنید، بلکه به مردم می زنید. مردم هم که قبول نکردند! ما دعوا نمی توانیم بکنیم. یک معیار وجود دارد و آن هم نظر مردم است. چرا اصرار دارید که عده ای را حذف کنید از دایره انتخاب مردم؟ از رای مردم می ترسید و یا رای مردم را قبول ندارید؟ من آمده ام تا با این شیوه برخورد و مقابله کنم. آن مدیرعامل بانکی که با یک میلیون وام مخالفت می کند، اما بیست میلیارد وام را به راحتی می دهد، خود را برتر از مردم می داند. من تا جان دارم با این شیوه مقابله می کنم و خود را فدای ملت می کنم. راجع به نیت شما دوست عزیزی که سوال پرسیدید هم قضاوت نمی کنم. تفتیش عقاید اشتباه است.
ببخشید! اما زور گویی، زورگویی است! گفتند از ابتدا هر کس یک سوال، اما شما چهار پنج نفر، هر کدام چهار پنج سوال پرسیدید. آقای رحیمی به شما گفتند این حرف را؟ ایشان چند مصاحبه کرده؟ من نشنیدم که ایشان همچین حرفی زده باشند. من آقای رحیمی را مظلوم می دانم و از ایشان هم دفاع کردم. اگر جلسه دادگاه ایشان منتشر شود، مردم خواهند دید که چه کسانی به ایشان گفتند بیا پشتیبان انتخاباتی ما شو و چه کسانی را به ایشان معرفی کردند و ایشان به چه کسانی پول داد. آقای رحیمی یک ریال نامربوط در زندگی اش نیست. من این ها را اعلام کردم و اطلاعیه دادم و گفتم که روند رسیدگی را قبول ندارم. اما بالاخره حکمی صادر شده است ایشان هم دارد زندانی اش را می کشد. آن ماجرایی که بهانه کردند برای آقای رحیمی چه زمانی اتفاق افتاده است؟ زمانی که ایشان رییس دیوان محاسبات بود و منتخب نمایندگان مجلس، یعنی قبل از آمدن به دولت. همان ها که بعدا این کارها را کردند، خودشان به ایشان گفتند شما بیا پشتیبانی انتخاباتی بکن. چه زمانی محاکمه شد؟ بعد از دولت! از شما سوال می کنم چه ربطی به معاون اولی ایشان داشت؟ چه ربطی به دولت داشت؟

وقتی ما ایشان را آوردیم در دولت ۲۱۵ نماینده مجلس نامه دادند و تشکر کردند و گفتند خیلی انتخاب شایسته ای انجام دادید. ما کدام را باید قبول کنیم؟ بنده پای همکارانم هستم، البته به شما می گویم که پای حق هستم وگرنه بیشترین برخوردها را خودم من انجام داده ام. قبل ازاینکه کسی مطلع بشود، من مطلع شدم و برخوردهای تند کردم. اصلا می آمدند و به من انتقاد می کردند که چرا عوض می کنی؟ چرا برخورد می کنی؟ آن وقت همان هایی که آن حرف ها را می زدند، می گویند چرای پای آنها نمی ایستی؟!

سفرهایی که ما کردیم برای تبیین خط امام بوده است دیگر، یک کلمه غیراز خط امام در آنجا صحبت شده؟ الان من می خواهم بروم سفر، قبلش اعلام می کنم برای چه می خواهم بروم سفر، اشکالی دارد؟ این چه نوع قضاوتی است؟! مثل این می ماند که شما بگویید از دوره ای که مدرسه می رفتید، تبلیغات ریاست جمهوری می کردید. [خنده حضار] به خدا اصلا به فکر ما نبود. من سال ۸۴ هم قصد نداشتم. من خیلی دیر تصمیم گرفتم ولی خب رسانه ها هم اسم ما را مطرح می کردند. خیلی دیر، آخرین نفری بودم که رفتم ثبت نام کردم. آن صندلی برای ما ملاک نبود. ما می خواستیم یک اصلاحاتی انجام بدهیم.

فرمودند که در دولت ما فاصله طبقاتی زیاد شد! فاصله طبقاتی معیار ندارد؟! همین طوری است؟! یا معیار دارد؟! اولا درآمد سرانه در دولت ما دو برابر شد. مصرف ملی ۷۵ درصد بالا رفت. جهت اطلاع بگویم که از سال ۹۲ تاکنون مصرف لبنیات ۳۰ درصد کاهش پیدا کرده است. توزیع درآمد بین مردم هم بدتر شده است. در دولت ما ضریب جینی که معیاری است برای توزیع ثروت و هرچه کم تر باشد توزیع ثروت بهتر است؛ از ۴۲ صدم رسید به ۳۵ صدم. در دنیا برای یک صدمش برنامه ریزی های وسیع انجام می دهند. در هیچ دولتی چنین اتفاقی نیفتاده است. در دولت فعلی دوباره ضریب جینی  به ۳۹ صدم برگشته است. اگر دنبال معیار هستیم باید معیارهای شناخته شده را وسط بگذاریم. [در دولت قبل] درآمد سرانه بالا رفته و توزیع ثروت هم بهتر شده است. بسیاری از مردم سبد مصرف شان گسترش پیدا کرد. اینها آمارهای رسمی کشور است. اما همینطور می توانیم بگوییم سازندگی نابود شد؛ فاصله طبقاتی افزایش پیدا کرد؛ همه می توانند بگویند. به همین خاطر اعتباری ندارد و در مردم هم قابل پذیرش نیست. می گویید نه؟ می توانید با یکی از همکاران ما بروید هرجا که شما می گویید، برویم بین مردم سوال کنیم، بگوییم از برنامه های اقتصادی دولت قبل راضی هستید یا دولت فعلی؟ ببینید چه جوابی می دهند. بالاخره مردم معیار هستند دیگر. مردم معیاراند.

من گفته ام که بزودی گزارش خواهم داد به ملت. پیشرفت هایی که در دولت قبل شد [را] مقایسه [می کنیم] با دولت قبل و بعدش. اینها را توضیح خواهم داد با اسناد معتبر. تولید چه شد! فولاد چه شد! سیمان چه شد! خودرو چه شد! برق چه شد! صادرات چه شد! واردات چه شد! پتروشیمی چه شد. می گویند دولت قبل اصلا اشتغال ایجاد نکرده است! خب یک چیزی بگویید که بگنجد دیگر! در دولت قبل با نفتریال که نفت [در آمار] رشد ملی را می آورد پایین چون دو سال آخر تولید نفت چهل درصد کاهش پیدا کرد بخاطر تحریم، ما مجموعا ۲۸٫۵ درصد رشد اقتصادی داشتیم. بدون نفت ۴۲ درصد [در مجموع رشد اقتصادی داشتیم]. با این معیاری که آقایان می گویند که هر یک درصد رشد، [معادل]۱۰۰ هزار شغل است که من معتقدم یک درصد رشد نفت ۱۰۰ هزار شغل ایجاد نمی کند، حتی ۱۰ هزار شغل هم ایجاد نمی کند، اما آقایان رشد نفت را می زنند به حساب آن، می گویم قبول. بدون نفت ۴۲ درصد رشد داشتیم یعنی ۴ میلیون و ۲۰۰ هزار شغل ایجاد شده است. با نفت که قبول نداریم ولی شما می گویید ۲ میلیون و ۸۵۰ هزار شغل ایجاد شده است. چرا می گویید شغل درست نشد؟!

همه جا رکود است بعد می گویند ما ۷۰۰هزار شغل ایجاد کرده ایم و وضع خیلی خوب شده است! آقای شیخ الاسلام مسئول شغل بود، آماده است با اسم و مشخصات اعلام کند برای چه کسانی شغل درست شد. چون ما که شغل درست کردیم همه بیمه تامین اجتماعی هم شدند. الآن هم آقایان باید اعلام بکنند. ما اگر می گوییم فقر، اگر می گوییم ثروت، اگر می گوییم پیشرفت، اگر می گوییم پسرفت؛ اینها نیازمند شاخص اند والا در این فضا همینطور می گوییم وضع خیلی بد شد! شما گفتید من می خواهم خدمت کنم اما نکردید! بسیار خب، خیلی ممنون نظر شماست، من که نمی خواهم نظر شما را عوض کنم. یکی از بدترین کارهایی که در کشور ما شد زیر سوال بردن آمار رسمی کشور بود. آمار رسمی را زیر سوال بردند. یعنی نهاد های آماری را بی اعتبار کردند در کشور. خب از کجا معلوم حرف شما درست است؟ به نظرم باید روش برخوردمان را با مسائل درست کنیم. اینقدر به همدیگر بدبین نباشیم. یک چیز بیشتر نیست. الان سوال میکنم از شما، آقای رییس جمهور سفر می رود این طرف و آن طرف، انتخاباتی است یا خیر؟ ما پارسال رفتیم سخنرانی کردیم در گرگان، می گویند انتخاباتی است! رئیس جمهور الان می رود سفر، می گویند انتخاباتی نیست! بالاخره یک بام و دو هوا… تناقض اتفاقا اینجاست.
اینکه پاسخش خیلی ساده است، ما آزاد اندیش بودیم، ما مرز وزرایمان را نمی بستیم، می گفتیم شما نظرات سیاسی تان را بدهید اما باید در چهارچوب برنامه دولت عمل کنید. ما تنها دولت فراجناحی بودیم. این پاسخ سوال آخر شما! پاسخ سوال وسط تان اینکه، چه زمانی من گفتم جزو جناح اصولگرا هستم؟ چه زمانی جناح اصولگرا گفته این جزو ماست؟ هیچ وقت! سال ۸۴ اصولگراها دو کاندیدا داشتند، من اسم نمی برم. روشن است که شما خودتان دوست دارید یک چیزی را دائم تکرار کنید و من هم قبول کنم! اشکال اینجاست. اینکه می گویید شما جواب سوالات را جور دیگری می دهید، معلوم است که شما یک پاسخ خاصی را انتظار دارید و دوست دارید آن پاسخ را به شما بدهم! آن را دریافت نمی کنید و می گویید پاسخ نگرفتم! بالاخره شما رسانه اید! سوال تان را مطرح کنید، پاسخ بنده را هم مطرح کنید، قضاوت هم با مردم است. من که نباید آنجور که شما می خواهید جواب بدهم! اتفاقا صریح ترین پاسخ دهنده من هستم. به صراحت می گویم اما نه آن چیزی را که شما دوست دارید. شما دوست دارید من یک چیزی را تایید کنم که در ذهن شماست. شما یک تصویری می خواهید از من در جامعه بسازید بعد می خواهید این تصویر را به دست خود من نقاشی کنید. خب معلوم است که من هرگز این را نخواهم پذیرفت چون تصویرتان غلط است. این را نگذارید به حساب دیگری. بالاخره شما بگذارید به حساب هوش ایرانی ها. ایرانی ها با هوش اند.

شما به عنوان رسانه، رابطید دیگر. شما می گویید ما رابط بین مردم و مسئولینیم. ما دستتان را هم میبوسیم. [به مردم بگویید این] سوال، این هم پاسخ، عینا بگذارید در معرض دید مردم. شما چرا راجع به پاسخ قضاوت می کنید؟ چرا قضاوت می کنید؟ دیگر از رسانه خارج می شوید وقتی قضاوت میکنید. بله! یک مقاله نویس می آید قضاوت می کند، اشکالی ندارد اما خبرنگار و خود رسانه که نباید قضاوت کند. می گویید مردم! ما این سوال را کردیم ایشان هم این جواب را داد. ملت هم می فهمند. بابا به خدا ملت ایران خیلی می فهمند! متاسفانه یک عده در ایران این را قبول ندارند. در کل دنیا یک عده هستند که فکر می کنند از بقیه بیشتر می فهمند. عزیز من! من پاسخ خودم را می دهم نه آنی که شما می خواهید. از شما هم ناراحت نمی شوم. شما سوال کردید، بنده هم پاسخ دادم. بنده هیچ وقت عضو جناحی نبودم لااقل از دوره ریاست جمهوری. با من هم مخالف بودند، تا الان هم مخالف اند، آن چهار سال اول هم بیشترین حملات را علیه من کردند، از آن ها هم گلایه ندارم. شما بدانید که من از هیچ کس گلایه ندارم. همه کسانی که به شخص بنده توهین کردند و تهمت زدند، همه را بخشیدم. همان موقع بخشیدم ولی فکر می کنم اینجوری نمی توانیم باهم زندگی کنیم. باید روش ها را عوض بکنیم، باید به هم احترام بگذاریم و به فکر همدیگر احترام بگذاریم. ایشان نیت کرده رییس جمهور بشود. [باید بگوییم] تو نیتت غلط است؟ تو یک قصد خلافی داری؟ این ها روش های درستی نیست. جوری نشود که ما یاد قرون وسطی بیفتیم!
به لحاظ حقوقی یک موقع لازم نیست حتما برود مجلس، ممکن است تفسیر قانون اساسی بخواهد، ممکن است اصلاح قانون اساسی بخواهد، ممکن است قانون عادی بخواهد، ممکن است تفاهم ملی لازم باشد. یک راه ندارد که. بالاخره این همان است که من به آن منتقد بودم، شما حالا به خود من برمی گردانید؟! ضمن اینکه در دولت قبل بیشترین مسئولیت پذیری توسط بنده انجام شد. بیشترین پاسخ گویی انجام شده است، حتی جایی که مربوط به من نبوده است. یک مثال دیگر برایتان بزنم، سال ۸۹ طرحی در مجلس گذشت و تمام اختیارات رییس جمهور در امور نفت گرفته شد. بعد سال ۹۱ یک اتفاقی در نفت افتاده، میگویند رییس جمهور جواب بدهد! پاسخگویی با اختیارات باید تناسب داشته باشد. شما وقتی اختیارات را گرفتید و دادید به کس دیگر حالا از من چرا سوال می کنید؟ یا اینکه در قانون برنامه پنجم اختیار عزل و نصب رییس کل بانک مرکزی و شورای پول و اعتبار از رئیس جمهور گرفته شد. نگهداشتند در مجمع تشخیص، در دولت فعلی تحویل دادند! یعنی ما آخر سال ۸۹، ۹۰، ۹۱ تا مرداد ۹۲ فاقد اختیارات قانونی بودیم برای بانک مرکزی و شورای پول و اعتبار! یک اتفاقاتی در سیستم بانکی افتاده است و می گویند باید احمدی نژاد بیاید جواب بدهد! این ها مسئله است، بله ما می توانیم هراتفاقاتی به هرکسی نسبت بدهیم. ولی مگر اینجور می شود زندگی کرد؟ به خدا هم می توانیم جواب بدهیم؟ اصلا اینطور می شود وضع را اصلاح کرد؟ اگر اختیاری هست، معادلش مسئولیت باید باشد. نمی شود اختیارات، یک جا باشد و مسئولیت یک جای دیگر باشد! ما میخواهیم اصلاح بکنیم از روش صحیح، از روش منطقی اصلاح بکنیم و این را تا آخر دنبال خواهیم کرد.

اجازه بدهید من فقط تشکر بکنم. من صمیمانه از همه تشکر می کنم، می دانم بالاخره چهار سال خیلی حرف ها زده شده، خیلی سوال ها هست، طبیعی هم هست، این را من غیرعادی نمی دانم. این اولین جلسه بود، همانطور که اعلام شده ان شاءالله جلسات دیگری را تنظیم خواهیم کرد. اگرهم عزیزانی تحت فشار بودند بخاطر امکانات محدود ما یا فرصت نشد سوال شان را مطرح کنند، من عذر می خواهم. امیدوارم که در جلسات بعدی جوری تنظیم کنند که آنها زودتر بتوانند سوال شان را مطرح کنند. برای همه شما، ملت ایران و همه بشریت بهترین ها را آرزو میکنم. زنده باد بهار، زنده باد ایران.
همه ما باید به‌ دنبال اهداف اساسی انسان‌ یعنی استقلال، آزادی، عدالت، کمال، رفاه باشیم و جهان را برای امنیت و عزت همه بخواهیم. به تعبیری دیگر باید به‌دنبال اصلاح وضع موجود باشیم. حرکت برپایه احترام، صلح، امنیت و حق تعیین سرنوشت برای همه ، نوید بخش زندگی بهتری برای جامعه بشری خواهد بود و در این مسیر باید تلاش کنیم تا وضعیت کشور نیز اصلاح شود. این رویکرد می تواند بیانگر انگیزه من برای ثبت نام در انتخابات ریاست جمهوری باشد.
ملت بزرگ ، مهربان ، صمیمی ، تاریخ ساز ، متمدن و با فرهنگ ایران همیشه برای انجام وظایف خود در صحنه حاضر بوده‌ است ، اما شان این ملت ، آن‌ چیزی نیست که امروز مشاهده می‌کنیم؟ احساس عمومی این نیست که رو به جلو می‌رویم، بلکه حس عقبگرد و درجا زدن در جامعه مستولی می‌شود و مردم متوجه می‌شوند اخبار منتشر شده، متناسب با واقعیت‌ها نیست و من اصلاح این وضعیت را ضروری می دانم لذا برای حضور در عرصه انتخابات ، احساس مسؤولیت کردم.
مسؤولین باید تلاش کنند مردم آزاد باشند و فشار اقتصادی، سیاسی، روحی و روانی را از دوش مردم بردارند. مگر می‌شود جنگل، مرتع، معدن و آب را در انحصار بگیریم و بعد دراختیار هر شخصی که دوست داشتیم قرار دهیم. در واقع اعتقاد دارم برای اصلاح امور کشور نیاز به تدوین قوانین جدید در همه عرصه‌ها وجود دارد
.
ما جامعه را استاتیک نمی‌بینیم و اعتقاد داریم که جامعه دینامیک و پویا است. در ۸ سال دوره ریاست جمهوری بنده، اقداماتی را شروع کردیم، اما مکمل و اقدام بعدی باید اصلاح ساختار تصمیم‌گیری باشد. ما برای پیشرفت نیازمند تصمیم‌های بزرگ و کلان هستیم و ساختارها باید اجازه اعمال چنین تصمیم‌هایی را بدهد. اگر ساختارها به‌گونه‌ای تعریف شد یا به‌هم گره خورد یا انحراف از قانون اساسی را موجب شد، طبیعی است که این ظرفیت محدود می‌شود و درچنین شرایطی قادر به تصمیم‌گیری نخواهیم بود.
همانطور که در کنفرانس خبری هم اعلام کردم باید ساختار تصمیم‌گیری در کشور را اصلاح کنیم. هم‌ اکنون همه نهادها از جمله مجلس، صدا و سیما و.. در همه تصمیم‌گیری‌ها نقش دارند و باید به نسبتی که در تصمیم‌گیری نقش‌آفرینی می‌کنند مسؤولیت هم بپذیرند.
در واقع توزیع اختیارات و مسؤولیت ها باید دارای توازن باشد، در کشور ما فضا به‌گونه‌ای شده که به‌تدریج اختیارات به سمت دیگری رفته و مسؤولیت‌ها به ‌سوی دیگر و همین مسئله مشکلات بسیاری را ایجاد کرده است. یعنی امروز شرایط کشور به‌گونه‌ای شده است که باید پیچیده‌ترین مباحث اقتصادی را به تصویب افرادی برسانیم که تخصص لازم در این خصوص را ندارند.
جالب اینجاست که وقتی چنین قوانینی به سرانجام نمی‌رسد همان تصویب‌کنندگان مدعی می‌شوند. از سوی دیگر در بخش‌های گوناگون ، حوزه اختیارات و مسؤولیت ها باید در طول هم قرار بگیرند نه در عرض هم باشند و یک نفر هم باید حرف آخر را بزند.
وضعیت امروز کشور به‌گونه‌ای شده که اگر بخواهیم یک تلفن همراه خریداری شود، از ده نقطه کشور پیرامون این خرید اظهارنظر می‌شود. به‌عنوان مثال در زمانی‌که بنده رییس دولت بودم و خزانه‌ای داشتیم مجلس طرحی را ارایه داد که یک میلیارد دلار بردارد و به وزارت نفت بدهد که من در آن زمان ابلاغ نکردم، چرا که اعتقاد داشتم بر مبنای اصل ۷۵ قانون اساسی که اعلام می‌کند اگر مجلس هزینه تراشید قابل طرح در مجلس نیست و قانون نمی‌شود که اگر شورای نگهبان رد کرد به مجمع ارجاع شود. اما این‌کار صورت گرفت و به مجمع ارجاع و تصویب شد و من به‌عنوان مجری قانون اساسی این اقدام را خلاف قانون اساسی تشخیص دادم. بعدها همین تفسیر را شورای نگهبان کرد، ولی درآن مقطع به آن‌گونه عمل شد.
در دولت نهم روزی وزیر نفت وقت نامه‌ای نوشت مبنی بر این‌که ۶ میلیارد دلار بنزین وارد کشور کردیم، در حالی‌که سال قبل مجلس تصویب کرده بود که بنزین وارد نشود. در واقع کشوری که روزی ۲۵ میلیون لیتر بنزین وارد می‌کرد در یک روز مجلس تصمیم می‌گیرد که بنزین وارد نشود، همان موقع اعلام کردیم که یک دفعه نمی‌شود که چنین قانونی را اجرایی کرد، اما زیر بار نرفتند.
در آن مقطع وزارت نفت اعلام کرد که ذخایر استراتژیک ما هم رو به پایان است و من دستور دادم که وزارت نفت براساس مصوبه شورای امنیت ملی نیاز کشور را تأمین کند.
در آن هنگام جلسه‌‌ای با حضور وزیر نفت و ۹ معاونش برگزار کردیم که در میان معاونانش دو معاون در دولت فعلی هم فعالیت می‌کنند.
وقتی عددها را کنار هم گذاشتیم متوجه شدم که رقم مورد نیاز وزارت نفت ۶ میلیارد دلار نمی‌شود پس از محاسبه متوجه شدند که ۴ میلیارد دلار نیاز بوده، نه ۶ میلیارد دلار و اشتباه شده باز محاسبه کردند و متوجه شدند که ۲ میلیارد نیاز کشور است که بازهم زیر بار نرفتم و گفتم که وقتی نیاز ۶ میلیاردی ۲ میلیارد دلار می‌شود معلوم است که مشکلی در این خصوص وجود دارد.
بعد همان آقایی که امروز هم به نوعی در دولت حاضر است و علیه دولت گذشته بسیار سخن می‌گوید به من گفت که این ۲ میلیارد دلار را هم نمی‌خواهند همان یک میلیارد دلاری را که مجلس تصویب کرده را به ما بدهید. روبه او کردم و با تعجب گفتم ، واقعاً مشکلات با همین یک میلیارد دلار حل می‌شود، گفتند بله و من هم اعلام کردم درخواستشان را بنویسند. پس از این اتفاقات مجلس کلیه اختیارات رییس جمهور در حوزه نفت را حذف کرد و باید قبول داشت که این نظام تصمیم‌گیری، اجازه حرکت رو به جلوی کشور را نمی‌دهد.
مگر می‌شود درحوزه قوه مجریه در قوه دیگر تصمیم‌گیری شود بدون آنکه رییس قوه مجریه مطلع باشد. الان وضعیت قوانین کشور به‌گونه‌ای است که اگر ماه‌ها در دولت متخصصان بنشینند و تصمیمی اتخاذ کنند به‌راحتی یک کارشناس سازمان بازرسی کل کشور می‌تواند آن طرح را متوقف کند. امروز وضعیت کابینه به این صورت است که ۱۸ جزیره مجزا ایجاد شده، دقیقاً مانند تیم فوتبالی که ۱۱ بازیکن به زمین فرستاده باشد که هیچ هماهنگی باهم نداشته باشند. این در حالی است که باید در ساختار دولت آینده تغییرات اساسی رخ دهد.
در طول سه سالی که طرح بنگاه‌های کوچک زودبازده در دولت اجرایی می‌شد مجموعاً ۲۴ هزار میلیارد تومان تسهیلات به بنگاه‌های اعطا شد. مجموع تسهیلات کل کشور در همان بازه زمانی بیش از ۳۰۰ هزار میلیارد تومان بود، یعنی کمتر از ۱۰ درصد و حدود ۸ درصد کل تسهیلات اعطایی کشور به طرح‌های زودبازده اختصاص یافت. براساس آمار رسمی با اسم و آدرس یک میلیون و ۶۰ شغل در این بنگاه‌ها ایجاد شده است.
چندین دستگاه نظارتی دولت در سراسر کشور به تأسی از القائات انحراف تسهیلات در این طرح متوجه شدند که تنها ۴ تا ۵ درصد انحراف در اعطای تسهیلات وجود داشته است. این در حالی بود که مخالفین دولت بر انحراف ۲۴درصدی تسهیلات تأکید داشتند. مثلاً اعلام می‌کردند که گیرنده تسهیلات به‌جای کارتولیدی مبادرت به خرید منزل برای خود کرده، با وجودی که این‌کار را نیز نوعی تولید می‌دانم، اما اگر این میزان انحراف را هم وارد بدانیم بازهم ۲۴ درصد از ۸ درصد کل وام‌های اعطایی به تسهیلات زودبازده می شود ۲ درصد که واقعاً رقم ناچیزی می‌شود و اصلاً معلوم نیست چرا باید این همه سرو صدا برای ۲ درصد انحراف از کل تسهیلات به پا شود تا طرحی با این درجه از اهمیت متوقف شود. جالب است هیچ مرجعی در مورد آن ۹۲ درصد که ۱۸ درصد معوقه دارد سخنی به میان نمی‌آورد که نشان می‌دهد برخورد با طرح بنگاه‌های زودبازده بیش‌تر از آنکه علمی و تخصصی باشد سیاسی بوده است. نکته مهم دیگر این‌که آن ۸ درصد هم از منابع معمول بانک‌ها تأمین نشد ۷ درصد آن به بانک مرکزی اختصاص یافت، چرا که در آن مقطع هم هر فردی به بانک مراجعه می‌کرد اعلام می‌شد که نمی‌توانیم وام بدهیم، تسهیلات به بنگاه‌های کوچک اختصاص یافته است.در واقع بانک‌ها ۱۰۰ درصد منابعشان را در جایی که می‌خواستند استفاده کردند و تنها یک‌درصد از ۸ درصد تسهیلات موردنیاز بنگاه‌های زودبازده را تأمین کردند. متأسفانه بانک‌ها هیچ‌گاه این حقایق را اعلام نکردند. در واقع همه حاشیه‌ها از روی یکسری اطلاع نادرست منتشر شده صورت گرفته است.
بینید به اعتقاد شما آیا اصلاً کار بدون نقطه ضعف در دنیا وجود دارد. اگر قرار باشد هر طرحی که دارای نقاط ضعف باشد را متوقف کنیم پس اصلاً نباید کاری را انجام دهیم، چرا که اگر کار بدون ضعف داشته باشیم یعنی در قله قرار داریم پس کاری برای انجام باقی نمانده است. این‌که قرار باشد ضعف‌ها را برجسته کنیم و خوبی‌ها را نبینیم یعنی باید هیچ تصمیمی نگیریم. اعتقاد دارم طرح بنگاه‌های زودبازده طرحی عالمانه است، چرا که هم در راستای فعال کردن کل جامعه می‌باشد و هم زنجیره تولید را کامل نموده و توزیع‌کننده ثروت می‌شود.
ممکن است این امر زمانبر باشد، اما این به معنای آن نیست که هیچ حرکتی صورت ندهیم. امروز اقتصاد ما نیازمند ۴ تا ۵ تصمیم بزرگ است تا هم از رکود خارج شود و هم این‌که تأثیر تحریم‌ها به حداقل ممکن برسد. برخلاف صحبت‌هایی که اخیراً بسیار مطرح می‌شود که آب نداریم معتقدم که آب وجود دارد. در حال حاضر ۴۰۰ میلیارد مترمکعب بارش در کشور داریم که تنها ۹۵ تا ۹۶ میلیارد مترمکعب آن با راندمان پایین مورداستفاده قرار می‌گیرد. پس ما زمین، آب، معدن، جنگل، بهترین موقعیت جغرافیایی و سیاسی را داریم فقط مشکل ما رساندن دست مردم به این منابع است. به‌عنوان مثال «مسکن مهر» را زمانی اجرایی کردیم که رکود جهانی وجود داشت و کشور را از یک دوران رکود خارج کرد.
در سال ۸۷ تا ۱۳۹۰ در دنیا رکود وجود داشت و اروپایی‌ها ۲ هزار میلیارد یورو به سرمایه‌داران تزریق ک
رخی‌ها ایرادهایی گرفتند که این طرح در بیابان‌ها اجرایی شده است. مگر کل ایران در بیابان‌ها ساخته نشده است. تمدن ایران مگر در بیابان‌ها شکل نگرفته است؟ ما ۱۷ شهر جدید داریم که ۱۶ شهر مربوط به دولت‌های گذشته بوده، جالب است که همان دولت‌ها الان نسبت به تکمیل شهرهایی که آن‌ها ایجاد کرده بودند، به ما خرده می‌گیرند. ما تنها شهر جدید «سهند» را در دولت نهم و دهم طراحی کردیم. اعلام می‌کنند که زیرساخت‌ لازم وجود ندارد. زیرساخت یعنی چه؟ اگر منظور آب، برق، گاز و… است که ما همه را فراهم کرده‌ایم. یک واحد آپارتمان بدون برق و آب که تحویل فردی نداده‌ایم.
البته باید قبول کرد که پروژه‌ای با ۳/۴ میلیون واحد مسکونی یک‌روزه تکمیل نمی‌شود. یکسری با تأسیسات کامل قابل تحویل است، یکسری دیگر در مراحل پایانی قرار دارد. اعلام می‌کنند در برخی واحدها مدرسه وجود ندارد، قبول خب در شهر کناری که مدرسه وجود دارد، مگر در همه محله‌های تهران مدرسه وجود دارد. جالب است ساکنان مسکن مهر راضی هستند، اما سیاسی‌ها همواره مخالفت می‌کنند.
متأسفانه برخی حرف‌های کلی سیاسی با پمپاژ رسانه‌های همسو باعث ایجاد چنین شائبه‌هایی می‌شود و من از اساس با این مدل اداره کشور مخالفم. چاه‌های غیرمجاز در زمان دولت خاتمی مطرح شد، چرا که برای خودکفایی گندم به هر قیمتی افزایش سطح زیرکشت در دستور قرار گرفت، در دوره ما این روند معکوس شد، چون در دولت ما چاه‌ها کنترل شد و طرح‌های آبیاری تحت فشار در دولت‌های نهم و دهم تا سه برابر افزایش یافت. در واقع با عدد اعلام می‌کنم که سطح آبیاری تحت فشار از حدود ۴۵۰ هزار هکتار به ۳/۱ میلیون هکتار افزایش یافت. این آمار به‌صورت مستند موجود است، به‌طوری که می‌توانیم اعلام کنیم که در کدام روستا و در چه مزرعه‌ای چند هکتار زیر کشت آبیاری تحت فشار رفته است.
در سال ۹۳ بیشترین واردات گندم تاریخ رخ داد یعنی ۵/۷ میلیون تن براساس آمار گمرک گندم وارد کشور شد. در سال ۹۵ هم گندم وارد کشور شد و به دولت به اسم گندم داخلی فروخته شد. باید پذیرفت که اصلاً برای کشاورزی تولید ۱۴٫۵ میلیون تن گندم با بهره‌وری فعلی مقرون به صرفه نیست و کشت محصولات دیگر سود بیش‌تری دارد. وقتی بخش عمده تولید گندم به‌صورت دیم می‌باشد، معلوم است که تحت تأثیر نزولات آسمانی است. از سوی دیگر در بخش کشاورزی تغییرات به کندی رخ می‌دهد و نمی‌شود یکی دو ساله انقلاب کرد، باید پذیرفت با یک بخشنامه انقلاب در کشاورزی رخ نمی‌دهد.
ما برای حفظ کشور سکوت کردیم. می‌گویند رشوه داده، وام گرفته یا گشایش اعتبار خارجی را آورده داخل و تنزیل کرده است. پیرامون این مباحث به معاون حقوقی مأموریت دادم تا پیگیری کند و پس از تهیه گزارش کامل مطلع شدیم که از نظر حقوقی کلیه موارد در چارچوب قوانین بانک مرکزی بوده و البته در برخی موارد هم تخلف صورت گرفته یا به‌عبارتی دور زده شده است.
به عبارتی وامی اخذ شده و کارخانه فولاد تأسیس شده که آن هم بر مبنای اعلام سخنگوی قوه قضائیه مشخص شد بیش از مبلغ تسهیلاتی که گرفته‌اند، سرمایه دارند. روزی که این افراد دستگیر شدند کل مانده تسهیلات آن‌ها ۱۷۰۰ میلیارد و بدون معوقه بوده است. پرسش من این است که یک نفر در کشور پیدا شود و به من نشان دهد که یک وام ۵ میلیارد تومانی در کشور اختصاص یافته بدون آنکه رشته ای از ارتباطات مبادله شده باشد.
آن‌موقع که من به ساختار نظام بانکی ایراد می‌گرفتم همین مسایل را می‌دیدم، اما عده‌ای به مقابله با انتقادات می‌پرداختند و می‌گفتند که کشور را می‌خواهم به‌هم بریزم.
بانکی به‌نام بانک صادرات خصوصی شد، رییس‌اش قبلاً در دولت وزیر بوده و زمانی‌که در دولت بود دنبال کار همین گروه بود و درگیرشد با رییس کل بانک مرکزی، همان موقع گفتم حق ندارید مشکل را به روزنامه‌ها بکشید و بروید طبق قانون موضوع را پیگیری کنید. بعدها نامه تشکری به من داد از رییس کل بانک مرکزی که مشکل این افراد را حل کرد، بعد ایشان مدیرعامل بانک خصوصی صادرات شد. در هیأت مدیره‌اش تصویب کرده که وام بدهد و یک شعبه این بانک در اهواز وام داده است، حال ارتباط این وام با دولت چیست؟ آیا این مبنایی بر اعلام فاسدترین دولت تاریخ است؟!
طرف معوقه نداشته، اموالش هم بیشتر از مبلغ تسهیلات بوده مدیرعامل یک بانک خصوصی هم اعطای وام را تایید کرده حالا تقصیر دولت در این پروسه چیست، وقتی مدیرعامل وقت آن بانک هم مشکلی متوجه‌اش نشده تقصیر دولت ما چه بوده است؟ مگر رییس جمهور مسؤول مصوبات بانک‌های خصوصی هم هست؟
اعتقاد دارم این شانتاژهای گسترده هیچ ربطی به دولت‌های نهم و دهم نداشته است، حال پرسش این است که چرا با دیگر معوقه‌ها برخورد نمی‌شود و به‌راستی آیا در نظام بانکی همین معوقه وجود داشته است؟ نکته جالب‌تر این‌که تمام این اتفاقات از اواخر ۸۹ تا سال ۹۰ رخ داده است. یعنی درست زمانی‌که در اواخر سال ۸۹ مجلس محترم طی مصوبه‌ای رییس جمهور را از همه اختیاراتش در بانک مرکزی و شورای پول و اعتبار خلع می‌کند همه این اتفاقات رخ می‌دهد.
درحال حاضر کاری به این خلع ید ندارم اما مقصر دانستن دولت در زمانی‌که هیچ اختیاری نداشته است جای سؤال بسیار دارد.
خبرنگار : لطفاً در مورد ۲/۵ میلیارد یورو مطالبات دولت از بابک زنجانی هم توضیح دهید؟
دکتر احمدی نژاد : موضوع بابک زنجانی اواخر سال ۹۰ و ۹۱ رخ داده، در آن زمان رییس جمهور چه نقشی داشته است وقتی او را خلع کرده بودید. اصلاً کدام رییس جمهور مطلع بوده که نفت را به چه کسی می‌فروشند؟ حالا نفت فروخته شده پولش نیامده به رییس جمهور چه ارتباطی داشته است؟
خبرنگار: یعنی جنابعالی اصلاً مطلع نبودید؟
 فروش نفت سازوکار خودش را دارد و اصلاً رییس جمهور مطلع نمی‌شود، ضمن این‌که آن اختیاری را هم که ما داشتیم مجلس سلب کرده بود. البته همان موقع من به این قانون اعتراض کردم و نوشتم که نفت ملی است و متعلق به ملت است و رییس جمهور هم نماینده ملت است. تنها فردی که می‌تواند در کشور، خود را نماینده ملت معرفی کند رییس جمهور است که با رأی مستقیم مردم معرفی می‌شود، این در حالی است که هر نماینده مجلس نمی‌تواند بگوید که نماینده کشور است، چرا که نماینده یک قسمت کشور است، اما اختیارات ملی دارد، دردولت ما رستم قاسمی، وزیر نفت از نهادهای امنیتی استعلام می‌کند و مجوز عقد قرارداد با بابک زنجانی را می‌گیرد، بعد قرارداد می‌بندد.
حالا ارتباط این اتفاقات بادولت چیست؟ حتی وزیر نفت ما اولین شاکی از بابک زنجانی بوده است. هنوز هم اعتقاد دارم که دولت ما دولت پاک است. به رحیمی معاون اول ما تهمت فساد زده شد، این در حالی است که در همه انتخابات ادواری از مرجعی پول گرفته می‌شود و بعد پس داده می‌شود. به او اعلام کردند سال ۸۶ پولی را که برای انتخابات گرفتی آن فردی که تأمین کننده بوده در سال ۸۲ دزدی کرده است که آن هم از آن حرف‌هاست. تمام این اتفاقات زمانی رخ داده که رحیمی، رییس دیوان محاسبات بوده است، حالا چه ارتباطی به دولت دارد، تمام این تهمت‌ها سیاسی بوده است. در مورد بقایی هم‌چنین اتفاقی متأسفانه افتاد و هیچ موردی هم اثبات نشد.
دکتر احمدی نژاد : نمی‌توان با جابجایی زمان و شرایط، تصمیم‌ها را با هم مقایسه کنیم. باید تصمیم‌ها را در ظرف زمان و شرایط خودش سنجید. اگر امروز بخواهم دولت تشکیل دهم حتماً از بسیاری از آن افرادی که در دولت‌های گذشته استفاده کردم، استفاده نمی‌کنم. البته اعتقاد دارم عده‌ای از بیرون کشور هم دوست ندارند که ایران روبه جلو حرکت کند، چرا که ایران لکوموتیو حرکت ملت‌هاست. اگر این لکوموتیو حرکت کند بلافاصله امواجش در کل دنیا به وجود می‌آید.
برخی‌ها با هر طرحی که بخواهد مردم را بالا بکشد مخالف هستند. با سهام عدالت مخالفند یعنی در واگذاری ‌ها اگر به ۴۰ میلیون نفر سهم بدهیم می‌گویند کار غلطی است، اما اگر همه آن را به یک نفر با ۱۰ درصد قیمت بدهیم، می‌گویند خصوصی‌سازی شده است. وقتی سهامی را به تأمین اجتماعی با ۳۹ میلیون عضو بدهیم، خرده می‌‌گیرند که خصوصی ‌سازی نیست، اما اگر همین سهام را به یک فرد با ۲۰ درصد قیمت بدهند به ‌صورت ۵ ساله که مابقی‌اش را از فعالیت کارخانه در بیاورد اشکالی ندارد. آیا مخالفت دنیا با انرژی هسته‌ای واقعاً به‌ خاطر بمب است، نه آنها اعتقاد دارند که انرژی هسته‌ای به مردم ایران اعتماد به ‌نفس و امید می‌دهد.
در واقع هر تصمیمی که به نفع توده‌های مردم باشد از سهام عدالت گرفته تا بنگاه‌ های زودبازده و مسکن مهر مخالفت می‌شود، البته نه این‌که این بخش‌ها هیچ ضعفی نداشته باشد، اما واقعاً این هجمه‌ها معنایی ندارد.
تمام اعضای دولت‌ های قبل از ما و دولت بعد از ما تنها حرفی که امروز می‌ زنند در مورد اقدام‌ های دولت ماست، یعنی هیچکدام از این دولت‌ ها طرحی سراسری که روی میز باشد برای قضاوت ارایه نکرده‌اند که دفاع کنند.
ما با کارت سوخت مصرف انرژی را در کل کشور کنترل کردیم. ما ۶٫۵ میلیون مسکن ساختیم. ما سهام عدالت و یارانه به مردم دادیم ایران را هسته‌ای کردیم واقعاً این همه ناسزا به اقدامات دولت ما رواست؟!
دکتر احمدی نژاد : برای پاسخ به این پرسش باید در نظر داشته باشیم که انسان‌ها خلق شده‌اند تا به مراتب بالایی ارتقا پیدا کنند و به کمال انسانی رسیده و به نوعی جلوه خداوند بر روی زمین باشند، به‌گونه‌ای که رویت هر انسان تداعی‌گر بزرگی و شکوه خداوند متعال باشد در طول تاریخ هم همه انسان‌ها به‌دنبال نیل به این آرمان بوده‌اند و اگر اینگونه هم نشده شاید به این دلیل باشد که مصداق و راه را اشتباه گرفته‌‌اند.
در کنار این رویه شیطان هم وجود دارد که همیشه به‌دنبال این است که بین انسان‌ها درگیری ایجاد کند و آن‌ها را به عقب نگاه دارد تا به فضائل انسانی دست نیابند. در نگاه تاریخی متوجه می‌شویم که شیطان در مواجهه با انسان دچار عقب‌نشینی شده، چرا که با وجود آنکه شیطان درصدد ثابت ماندن بشر در نقطه صفر است، اما شاهد آن هستیم که پیشرفت‌های بسیاری حاصل شده است. در این خصوص مثالی می‌زنم، در گذشته عدالت، موضوع چندان مهمی نبود اما به محض آنکه مهم شده شیطان پشت عدالت قرار می‌گیرد. در آزادی هم وضع به‌همین منوال است. در مقطعی انسان‌ها ساز و برگ حکومتی نداشتند، اما همین که حکومت‌ها شکل گرفتند، شیطان وارد حکومت‌ها شد.
در دوره اخیر این روند شدت و پیچیدگی پیدا کرده و هم گسترش یافته است و وقتی ریزتر می‌شویم و به استعمار کهنه نگاه می‌کنیم بسیار متأثر می‌شویم. در استعمار نو و فرانو هم وضع به‌همین منوال است، اما دیگر مانند گذشته نمی‌توانند انسان را له کنند به طریقی دیگر کلاً دنیا را له می‌کنند.
به‌عنوان نمونه مثل سیستم اقتصادی دنیا همین یکساعتی که ما اینجا نشسته‌ایم مقداری از پول جیبمان به‌دلیل حاکمیت دلار آمریکا به حساب فدرال رزرو آمریکا و در نهایت دولت آمریکا رفته است. در واقع استعمار کهنه با حرکت ملت‌‌ها عقب‌نشینی کرد و جایش را به استعمار نو داد و استعمار نو هم به سرعت از مقابل ملت‌ها عقب‌نشینی می‌کند، چون وقتی به ۴۰ سال قبل بر می‌گردیم متوجه می‌شویم یک آمریکایی به‌عنوان پرچمدار تمدن و فرهنگ تلقی می‌شد، اما امروز دیگر شرایط به‌گونه‌ای شده که هیچ نقطه‌ای را پیدا نمی‌کنید که فردی یا حکومتی از کنار آمریکا قرار گرفتن احساس افتخار کند.
در واقع دوره‌ای که جهانیان گمان کنند که یک عده همیشه بهترین تصمیم‌ها را می‌گیرند و باید دنیا را اداره کنند و انسان‌های برتری هستند که همه چیز را خوب می‌فهمند و همه باید تسلیم آن‌ها باشند هم رو به پایان است. در این برهه از زمان ، مشارکت همگانی نظم واحد جهانی عادلانه نیاز شده و طبیعی است که در چنین مرحله‌ای از دو جهت تنش وجود دارد، یکی این‌که شیطان در حال عقب‌نشینی است و طبیعی است که به‌دنبال درست کردن جریان‌هایی باشد.
برمبنای آمارهای رسمی آمریکا که از سوی ترامپ اعلام شد ۲۳ هزار میلیارد دلار توسط فدرال رزرو خلق پول شده است. که بدین‌معناست این اعتبار از جیب مردم دنیا خارج شده است. ۱۹ هزار میلیارد دلار میزان بدهی خارجی آمریکا و ۹۵۰۰ میلیارد دلارهم کسری تجمعی تراز تجاری اعلام شده که این آمار به‌خوبی نشان می‌دهد یک جریان به‌هم پیوسته ثروت از کل دنیا به‌سوی آمریکا قرار دارد.
اگر این ارقام را از اقتصاد ۱۸ هزار میلیارد دلاری تولید سالانه برداریم چیزی باقی نمی‌ماند و بدیهی است که اقتصاد ورشکسته خواهد شد. طبیعی است که این جریان ثروت به‌سوی آمریکا ادامه داشته باشد.
در گذشته مقاومتی وجود نداشت، اما امروز که از سوی دنیا نسبت به این روند مقاومت ایجاد شده باعث به‌وجود آمدن جنگ در سطح دنیا شده و طبیعی است که آمریکایی‌ها به سمت کوچک‌کردن کشورها و ضعیف کردن آن‌ها حرکت می‌کنند.
بحث خاورمیانه جدید هم در همین راستاست تا کشورها را تجزیه و ضعیف کنند.
 دقیقاً همینطور است، چرا که برای ترامپ جز جنگ راهی باقی نمانده است.
البته اعتقاد دارم روسای جمهور آمریکا اعم از بوش، اوباما و ترامپ فقط مجری سیاست‌هایی هستند که یک گروه ۱۷ نفری تدوین می‌کنند.
ما باید ابتدا به‌دنبال این باشیم که کشور روی پای خودش بایستد. البته این فرضیه به معنای استفاده نکردن از امکانات دنیا نیست، اما باید ستون فقرات اصلی کشور را بر روی منابع داخلی نظیر منابع انسانی و طبیعی قرار دهیم.
ما کشوری هستیم دارای معادن و زمین‌های بسیار که کسی سراغش نرفته است، در سطح کشور ۱۸۷ میلیون هکتار زمین داریم که ۲۵ میلیون هکتارش کویر بوده که آن هم دارای معدن است و مابقی آن هم قابل کشت و استفاده می‌باشد.
 بسم الله الرحمن الرحیم ؛ اللهم عجل لولیک الفرج و العافیه و النصر و اجعلنا من خیر انصاره و اعوانه والمستشهدین بین یدیه
اجازه بدهید ابتدا به خوانندگان روزنامه شما و همه کسانی که از این گفت و گو مطلع خواهند شد، سلام عرض کنم. رفتارهای آقای ترامپ را باید در چارچوب سیاستهای نظام حاکم بر آمریکا تحلیل کرد . سیاستهای هیئت حاکمه آمریکا تسلط بر جهان و خاورمیانه است و آقای ترامپ هم همان سیاست را دنبال می کند . البته من فکر می کنم این دوره ای که آقای ترامپ شروع کردند ، دوره آخر است . ایشان می خواهد با ایجاد جنگ در مناطق مختلف دنیا ، اقتصاد ورشکسته آمریکا را نجات دهد اما نخواهد توانست
 آخرین باری است که از این حربه برای نجات اقتصاد آمریکا استفاده می شود. الان هیئت حاکمه آمریکا بیش از ۴۰ هزار میلیارد دلار بدهی دارد و امکان ندارد با جنگ بتوانند این بدهی را تامین کنند. ضمن اینکه دست آمریکا برای همه ملتها رو شده و یک مقاومت جهانی انسانی در برابر سیاستهای آمریکا شکل گرفته است. دیگر اندیشه آمریکایی و اندیشه سرمایه داری جاذبه ۷۰ سال قبل را ندارد. نظام کاپیتالیستی در دنیا شکست خورده و نتوانسته است به خواسته های به حق مردم پاسخ دهد. برای تحمیل خودش از زور استفاده می کند و هر نظام و امپراتوری که به این نقطه برسد، کار او را باید پایان یافته تلقی کرد. تغییر وضع موجود یک خواست عمومی در سراسر جهان است. امروز اگر به مردم ایتالیا اجازه داده شود که آزادانه انتخاب کنند ، شما فکر می کنید که انتخابشان چه خواهد بود ؟ حتما وضع موجود را تغییر خواهند داد . تقریبا در همه کشورها همین طور است.
بسم الله الرحمن الرحیم

اللهم عجل لولیک الفرج و العافیه والنصر و جعلنا من خیر انصاره و اعوانه و المستشهدین بین یدیه .

رفتار آقای ترامپ را باید در چارچوب رفتار حاکمان آمریکا تجزیه و تحلیل کنیم، حاکمان اصلی آمریکا به دنبال سلطه بر جهان هستند و یکی از مناطق مورد نظر آن ها خاورمیانه است که ایران مهمترین کشور این منطقه محسوب می شود، بنابراین پیش بینی اینکه یک رابطه قوی دوستانه و برپایه اعتماد سرشار برپا شود، به نظر من خیلی سخت است. اصلا آقای ترامپ را آورده اند برای اینکه در دنیا نابسامانی و تشنج ایجاد کند. آقای ترامپ شخصیتی است که با ایجاد جنگ و درگیری ، قصد دارد نظام سرمایه داری را نجات بدهد! اما حتما موفق نخواهد شد زیرا هم نظام سرمایه داری و هم دموکراسی کنترل شده آمریکایی به پایان راه رسیده اند و ظرفیتی برای نوآوری و زایش وجود ندارد و نمی تواند به نیازهای امروز بشر پاسخ دهد. ملاحظه می کنید که آنها در ایجاد برابری و فرصت های اقتصادی شکست خورده اند، اقتصاد آمریکا شکست خورده و اقتصادهای اروپایی نیز ورشکسته اند. دولت های بلوک سرمایه داری بدهکارترین دولت های دنیا هستند. آنها در برپایی امنیت بین الملل هم همیشه شکست خورده اند و امروز تنش ها رو به افزایش است و تحت حاکمیت سرمایه داری جهانی، هیچ چشم انداز روشنی دیده نمی شود. هیچ نقطه ای از جهان را نمی توان یافت که زیر سایه نظام سرمایه داری و دموکراسی کنترل شده به سعادت پایدار رسیده باشند.
نظام آمریکا به پایان راه خود رسیده است. معنایش این نیست که امروز سقوط می کند، ولی ضعف ها و مشکلات اساسی آن ها نمایان شده است. فکر می کنم یک دستی در کار است تا آقای ترامپ را یک شخصیت غیرقابل پیش بینی معرفی می کند. او برای نقشه های امروز آمریکا یک شخصیت مناسب بوده است. یادمان نرود روسای جمهور آمریکا بازیگر جلوی صحنه هستند و تصمیم گیر اصلی کسان دیگری هستند. آقای ترامپ ، اکنون کاملا برخلاف شعارهای زمان انتخابات عمل می کند، البته من نمی خواهم رقابت قدرت های داخل سیستم آمریکا را نادیده بگیرم اما من با یک نگرش کلان ، کل موجودیت آمریکا را مورد توجه قرار می دهم.
مردم منطقه ده ها سال با هم به صورت مسالمت آمیز زندگی کرده اند. هر جا درگیری و جنگی هست ردپای نظام سلطه دیده می شود. برای مثال در عراق مردم سال هاست که با هم زندگی کرده اند و مشکلی نداشته اند. ما هیچ وقت در عراق شاهد جنگ مذهبی نبوده ایم اما از موقعی که آمریکایی ها و انگلیسی ها به عراق آمدند، در این کشور ، اختلاف طایفه ای و مذهبی درست شد! واقعا هیچ حساسیت قومی و مذهبی وجود نداشت. در عراق مسیحی عاشوری و انواع مذاهب اسلامی داریم. کرد ، ترک ، عرب و غیر عرب همواره در کنار هم زندگی کرده اند و هیچ وقت با هم درگیر نبودند. اختلافات سیاسی وجود داشته ولی درگیری نبوده است. وضعیت امروز در عراق ، محصول حضور آمریکایی ها و انگلیسی هاست. همه جای دنیا همین گونه است. شما مطمئن باشید روزی که آمریکا نیاز داشته باشد در اروپا نیز همین کار را خواهد کرد. حوادث بالکان را به یاد بیاورید که چگونه با به راه انداختن جنگ داخلی و جنایت های بی شمار ، یوگسلاوی را به چند کشور کوچک تجزیه کردند. مطمئن باشید وقتی آنها نیاز داشته باشند تمام گسلهای فرهنگی و تاریخی را فعال خواهند کرد. برای آنها اصالت در سود و پول است. انسانها ارزشی برای آنها ندارند. کسی که هر روز پیشرفته ترین سلاح ها را می سازد و در هر سال صدها میلیارد دلار اسلحه صادر می کند ، آیا برای انسانها ارزشی قائل است؟ این سلاح ها را برای چه هدف می سازد و صادر می کند؟ آیا برای رفاه مردم این سلاحها را می فروشند. حتما هدفشان از ساخت سلاح و صادرات آنها ، کشتار انسانهاست. کسانی که اسلحه ها را می سازند ، زمینه استفاده از آن را نیز ایجاد می کنند. ببینید در آفریقا چه خبر است؟ مردم را به جان هم می اندازند. اما تقریبا هیچ دولت آفریقایی اطلاعی از میزان معادنی که غربیها دارند به یغما می برند ، ندارد. ما با این مدل مدیریت جهان مخالفیم و فکر می کنیم که جهان متعلق به همه انسانهاست. همه حق دارند مرفه باشند و با برخورداری از آسایش ، امنیت و عدالت زندگی کنند.
آیا می توانید یک کشور را نشان دهید که در آنجا حقوق بشر رعایت می شود؟ واقعا در ایتالیا حقوق بشر رعایت می شود؟ مردم اسیر چند تا حزب هستند و یک نظام انتخاباتی که مردم نمی توانند آن راتغییر دهند. فکر می کنم حقوق بشر یک آرمان مقدس و زیباست که همه باید برای رسیدن به آن به یکدیگر کمک کنیم. حقوق بشر ابزار تسلط و تخریب دیگران  نیست. آیا مردم آمریکا به واقع آزاد هستند و می توانند خارج از دو حزب موجود انتخاب دیگری داشته باشند؟ دولت آمریکا بیش از چهل هزار میلیارد دلار بدهی دارد . در واقع این بدهی از جیب مردم آمریکاست و آنها بدهکارند. آیا کسی خارج از این دو حزب می تواند دهها میلیارد دلار برای انتخابات هزینه کند و به ریاست جمهوری برسد؟ البته هیچ انسان مستقلی در آمریکا چنین پولی در اختیار ندارد. اختیارات مالی و رسانه ای فقط در اختیار دو حزب است . بله در یک حدودی ، آزادی های ابتدایی وجود دارد اما مردم آمریکا در تعیین سرنوشت خویش آزادی ندارند. در هیچ جای دنیا چنین چیزی وجود ندارد. آزادی و عدالت، آرمانهای اصلی انسان هستند. در همه جا از جمله در ایران این مشکل وجوددارد.
یشه مشکلات جامعه بشری در خودبرتر بینی یک عده خاص است که خود را صاحب حق بیشتری نسبت به دیگران می دانند و به خود حق می دهند که نظرات خود را بر دیگران تحمیل کنند و برای دیگران تصمیم بگیرند. دیگران را نابود کنند یا ثروتهای آنان را به یغما ببرند. ما فکر می کنیم جهان با اراده هفت میلیارد انسان باید اداره شود و همه انسانها در مدیریت جهان مشارکت داشته باشند و این امر مستلزم دو اصل است یکی انسان جهانی و دیگری جهان انسانی. اندیشه و نگرش هفت میلیارد جمعیت روی زمین باید جهانی شود. یعنی فقط خود را نبینند بلکه همه را ببینند. همه را دوست داشته باشند. برای همه احترام قائل باشند. خوبیها را برای همه بخواهند. خودشان را اسیر جغرافیا و نژاد و مذهب نکنند. انسان خالص باشند. انسان در ابعاد جهانی ، کسی است که صلح و آرامش و امنیت و همه ارزشهای انسانی را برای همه می خواهد. از طرف دیگر ما نیازمند جهان انسانی هستیم. جهانی که همه انسانها از حقوقی مساوی برخوردار باشند. همه در مدیریت این جهان مشارکت کنند. آزادی ، عدالت ، کرامت انسانی و دوستی و امنیت برای همه باشد. امروز آزادی در اسارت است. خود آزادی اسیر و در انحصار یک عده از انسانهاست. یک عده قلیل در دنیا هرکاری دلشان بخواهد می کنند و اکثریت ملتها هیچ کاری نمی توانند انجام دهند. آزادی و عدالت و احترام به طور یکسان برای همه وجود ندارد . این خواست و آرزوی همه انسانهاست.
درست است. البته شهرهای آلوده در دنیا بسیار زیاد هستند و کل محیط زیست دچار آسیب شده است. بیست و پنج درصده آلودگی ها را فقط آمریکا و بیست و پنج درصد را هم اروپا که کلا کمتر از یک میلیارد نفر جمعیت یعنی یک هفتم جهان هستند بوجود آورده اند. اینها آمار سازمان ملل است. این یک بی عدالتی بزرگ است. باید مسئولیت خود را بپذیرند. ایران هم باید مسئولیت خود را بپذیرد. فکر می کنم بعضی کارخانجات خودروسازی نباید مردم را فریب بدهند. ما خبر داشتیم بعضی شرکتهای خودروساز اروپایی و ژاپنی اطلاعات غلطی را در باره میزان آلودگی ناشی از فعالیت خود ارائه داده اند. من فکر می کنم اگر ما به عدالت و آزادی بازگردیم، می شود غول آلودگی را هم مهار کرد. یک عده ای دارند کل طبیعت را برای منافع شخصی خود تخریب می کنند در حالی که محیط زیست متعلق به همه انسانهاست و همه باید دست به دست هم بدیم و از آن مراقبت کنیم. کره زمین خانه پدری همه ماست و همه باید از آن مراقبت کنیم. راههای آن نیز روشن است. اگر یک زمانی لازم شد اینها ر توضیح خواهم داد. مشکل همان یک عده قلیل زیاده خواه و خودبرتربین هستند. سود تخریب محیط متعلق به یک اقلیت خاص است اما ضرر آن را همه مردم جهان باید تحمل کنند. این همان معادله غلطی است که باید درست شود.
دهها نشانه برایتان می آورم که حاکی از حرکت به سمت این هدف است. مرزهای ساختگی بین انسانها و ملتها دارد برداشته می شود.  همه ملتها به راحتی دارند با هم ارتباط برقرار می کنند. ارزشهای انسانی دارد عمومیت پیدا می کند. همین الان من و شما چقدر راحت و بدون تعصب داریمبا هم حرف می زنیم. ما داریم به سرعت به سمت یکی شدن بشریت حرکت می کنیم و جهانی می شویم. الان شما هرجای دنیا بروید و ارزشهای انسانی را مطرح کنید ، مردم از شما حمایت می کنند. آیا در بین هفت میلیارد انسان می توانید انسانی را بیابید که از وضع موجود راضی باشد؟ همه خواهان تغییر هستند. وقتی هفت میلیارد می خواهند به سمت ارزشهای مشترک انسانی یعنی آزادی و عدالت ، تغییر اتفاق بیافتد، این اتفاق حتما خواهد افتاد و البته خیلی زود.
سم الله الرحمن الرحیم. اللهم عجل لولیک الفرج والعافیه والنصر و اجعلنا من خیر اعوانه و انصاره و المستشهدین بین یدیه.

اجازه بدهید به بینندگان شما سلام کنم و از خداوند بزرگ بهترین ها را برای همه ملت ها درخواست نمایم.

مطالب زیاد است. رهبری توصیه کردند، اما نگفتند بیا و نگفتند نیا. ضمن آنکه شرایط داخلی و خارجی ایران کاملا تغییر کرد و من هم برای حمایت از برادر عزیزم جناب آقای بقایی ثبت نام کردم.
انجام وظیفه اجتماعی، یک تکلیف عمومی است. همه در قبال مسائل اجتماعی مسئولیم. پیامبر خاتم (ص) فرمود: کلکم راع و کلکم مسئول. هیچ کس نسبت به مسائل جامعه اش نمی تواند بی تفاوت باشد. هر کس در هر سطحی که می تواند نقش آفرینی کند باید به وظایفش عمل نماید. من هم این تشخیص را دادم که می شود کشورم و منطقه را بهتر اداره کرد. بنابراین خودم را معرفی کردم. البته انتخاب با مردم است. هر چیزی که مردم انتخاب کنند، همان مورد احترام و قبول همه است
ه طور کل در همه جا عوض شده است. شرایط الان با هفته قبل یک جور است؟ بالاخره شما رسانه ای هستید و خبرها را لحظه ای تعقیب می کنید. من که همه اخبار دنیا را نمی خوانم چون فرصت نمی کنم ولی شما علی القاعده باید بدانید. الان اوضاع با یک ماه قبل یک جور است؟ نه. تغییرات در داخل و خارج خیلی سریع اتفاق می افتد، در کل منطقه و در همه کشورها. الان اوضاع در عراق سوریه، سعودی و حجاز مثل ۶ ماه قبل است؟ فرق کرده است. در خود آمریکا، الان با ۶ ماه قبل یکی است؟ خیر، تغییرات خیلی سریع اتفاق می افتد. تحولات جهان سرعت گرفته است. البته به سمت عدالت و کرامت انسان هاست. این نظمی که الان در دنیا هست کلا زیر و رو خواهد شد و تغییر می کند.
ما برای اصلاحات اجتماعی و اصلاحات اقتصادی برنامه بسیار گسترده ای داریم. بالاخره الان مردم تحت فشار هستند و شرایط اقتصادی ما مطلوب نیست. در حالی که ظرفیت های ایران خیلی بالاست و از لحاظ اقتصادی می تواند به سرعت در تراز کشورهای درجه یک جهان قرار بگیرد. ایران خیلی بزرگ است و همه چیز دارد. بهترین نیروی انسانی، دانش، بهترین تولیدکنندگان و مدیران، بهترین منابع طبیعی، بهترین فرصت های سیاسی و جغرافیایی. ایران خیلی بهتر می تواند اداره شود. ما طی ۸ سال برنامه های گسترده ای را پیاده کردیم. بخشی از آن نیمه کاره ماند، در بخش دیگری هم به خاطر تغییرات و تحولات بایستی تجدید نظر شود، به علاوه برنامه های جدیدی هم برای بهبود شرایط و پیشرفت کشور تنظیم شده است. یکی از برنامه ها این است که بخش مهمی از ثروت مردم، به خود مردم برگردد و همه مردم در مدیریت کشور مشارکت کنند. نظام بانکی باید اصلاح شود و کاملا در خدمت مردم و بر اساس عقود اسلامی، تولید و خدمات تنظیم شود. بخش های متعدد دیگری هم هست که الان فرصت نیست توضیح بدهم.
 خیر! توافق هسته ای یک معاهده یا سند حقوقی است که تنظیم شده و مسئولین جمهوری اسلامی هم پذیرفته اند و پایبندی شان را به آن اعلام کرده اند ولی آن دستاوردهایی که قبلا بیان می شد و انتظاراتی را برانگیخته بود ، واقعا محقق نشد، زیرا ظرفیت برآورده ساختن انتظارات را ندارد. ما به آن در حد یک سند حقوقی نگاه می کنیم که در چارچوب آن ، ایران تعهدات خود را انجام داده و اکنون نوبت طرف مقابل است که باید تعهداتش را انجام بدهد. اکنون مشخص شده است که ادعاهای مطروحه مبنی بر اینکه همه روابط تغییر می کند، اقتصاد شکوفا می شود، تحریم ها برداشته می شود و … این ها در آن توافق نبوده است. یعنی اطلاع رسانی، درست نبود. الان مردم ایران از آن توافق به عنوان یک کار و دستاورد عظیم یاد نمی کنند. اگر آن ادعاهایی که می شد در برجام بود و محقق می شد، بله یک کار بزرگ بود. ضمن این که مردم می بینند و نظر می دهند. هر نظری که مردم دادند همه باید بپذیرند.
البته آنها به این قشنگی که شما می گویید، نمی گویند! شما خیلی قشنگ تر از آنها می گویید، اشکالی هم ندارد. چیزی که من در سطح جهان دنبالش هستم، اصلاح اخلاق سیاسی است. امروز در کل دنیا سیاستمداران در رقابت های انتخاباتی غلو می کنند و از بیان واقعیات اجتناب می ورزند زیرا همه دنبال قدرت هستند، می گویند طرف مقابل ما بدِ بدِ بد است و ما خوبِ خوبِ خوبیم. من این را قبول ندارم، همان طور که ملت ایران هم قبول ندارد. اگر ما ادعایی می کنیم باید با شاخص و معیار روشن و با آمار دقیق باشد. دولت قبل چقدر راه ، مدرسه و کارخانه ساخته و چقدر ظرفیت تولید فولاد و سیمان بوجود آورده است؟ چقدر صادرات کرده، چقدر روابط اقتصادی داشته است؟وقتی امکان مقایسه وجود دارد، دیگر دلیلی برای دعوا باقی نمی ماند. منتها رقبای ما از این مقایسه فرار می کنند و حاضر نیستند بگویند چه اتفاقی افتاده بود و الان چه اتفاقی افتاده است. در روابط خارجی هم همین طور است. بالاخره می شود تک تک کشورها را گذاشت و دید که روابطمان چگونه بوده و حالا چه شده است. این که کار سختی نیست. متاسفانه در کل دنیا هم هست. خانم کلینتون و آقای ترامپ چگونه با هم رقابت می کردند؟ آن یکی می گفت تو بدِ بدِ بدی، این یکی می گفت ما خوبِ خوبِ خوبیم! تقریبا مشخص نشد برنامه هایشان چیست! آقای ترامپ یکسری حرف های کلی زد و بعد هم رای آورد و حالا هم که همه حرف هایش را کنار گذاشته است.
ما اصلا شخص را نگاه نمی کنیم. در آمریکا روسای جمهور که سیاست گذار نیستند! این ها مجری هستند. سناریو را افراد دیگری پشت صحنه می نویسند و این ها نقش را جلوی صحنه اجرا می کنند. بسته به اینکه سیاست چه باشد، همان فرد را می آوردند که این نقش به او بخورد. آمریکایی ها ۷۰ سال است که به دنبال تسلط بر جهان هستند. اصلا اقتصاد آمریکا بدون تسلط بر جهان اداره نمی شود. آن ها باید به طور دائم جریان ثروت ملت ها را به سمت آمریکا مدیریت کنند تا اقتصادشان بچرخد. کشوری که ۲۳ هزار میلیارد دلار به بانک فدرال رزرو بدهکار است، ۱۹ هزار میلیارد دلار بدهی خارجی دارد، ۹ هزار و ۵۰۰ میلیارد دلار کسری تراز تجارت انباشته دارد، یک کشور ورشکسته است، این کشور باید از جیب همه بردارد. وقتی بحران اقتصادی غرب بوجود آمد، یادم نمی رود که از امیر قبلی قطر که الان به نظرم فرانسه هستند، سوال پرسیدم و ایشان گفت پول های ما را بردند! گفتم چقدر بردند؟ گفت ۳۵۰ میلیارد دلار! اقتصاد آمریکا با چپاول ثروت کشورهای دیگر می چرخد. استمرار سلطه آمریکا در گرو تداوم چپاول است. این سلطه هم بدون جنگ ممکن نیست. بنابراین سیاست آمریکا همیشه سیاست جنگی است.
اگر خانم کلینتون هم می آمد، همین سیاست را اجرا می کرد ، اما اینکه یک زن بخواهد نقش جنگی به خود بگیرد، خیلی جدی تلقی نمی شود. رسانه ها می گویند ترامپ یک آدم پیش بینی نشده و کسی است که رفتارهایش خیلی حساب و کتاب ندارد. مگر آدمی که حساب و کتاب ندارد، می تواند ۷۰ میلیارد دلار ثروت داشته باشد؟ مشخص است که ایشان دارد آن نقشی را ایفا می کند که به او داده اند،. من دو ماه قبل هم گفتم که آمریکایی ها دنبال ایجاد جنگ در شرق و غرب آسیا، سوریه، و نقاط دیگر جهان هستند. این ها دنبال جنگ هستند و ربطی هم به دولت های موجود دنیا ندارد که چه دولتی هایی باشند.

البته یک راه دیگری هم داشتند که من در نامه به آقای ترامپ متذکر شدم. گفتم که شما باید اقتصادتان را در داخل آمریکا فعال کنید. آمریکا کشور وسیعی است. جنگل دارد، زمین و آب دارد، معدن و دریا دارد، همه چیز دارد. خب همان جا آستین خود را بزنید بالا و همت کنید و آمریکا را بسازید. ممکن است مدتی مجبور شوید سختی هایی را تحمل کنید ولی لازم نیست مدام جنگ درست کنید و آدم بکشید. منتها آن ها همان راه قبلی یعنی جنگ را انتخاب کردند. الان در شبه جزیره دارند جنگ درست می کنند، باید اقتصاد چین ، ژاپن و کره خراب شود تا بازسازی آن دوباره به اقتصاد آمریکا کمک کند. باید سوریه خراب شود، باید از درون عربستان ۶ کشور جدید دربیاید، ترکیه باید ۳ قسمت شود، عراق باید ۳ قسمت شود، سوریه باید تکه تکه شود، مصر باید له شود، ایران باید آسیب ببیند تا اقتصاد آمریکا رونق بگیرد. این خیلی بد است. ما می گوییم این کار، کار غلطی است. نتیجه هم نمی دهد، کما اینکه آقای بوش هم همین کار را کرد، قرار بود ۱۰۰ نتیجه بگیرد، ۱۰ نتیجه هم نگرفت. آقای اوباما می خواست ۱۰ بگیرد، ۲ گرفت. حالا آقای ترامپ آمده و می خواهد ۲ بگیرد، صفر هم نمی گیرد.

این ضعف است دیگر، ملت ها بیدار  و قوی شدند و اجازه نمی دهند که این اتفاق بیفتد. بنابراین سیاست آمریکا علیه همه ملت هاست، علیه همه دولت هاست، علیه قطر، بحرین، امارات، عربستان، کویت، عمان، ایران، ترکیه، عراق، آذربایجان، افغانستان، پاکستان، هند، روسیه و برزیل است چون آنها باید از دیگران بِکَنند و ببرند، نه با کار اقتصادی سالم، نه با تجارت سالم، باید اضافه بردارند، چون خرجشان زیاد است و درآمدشان کم. برای اینکه ببرند، باید سلطه داشته باشند، برای سلطه هم باید بجنگند. اما من فکر می کنم این دور، دور آخر است. آمریکا اگر جنگ را شروع کند، سرنوشتش فروپاشی است. کار آمریکا تمام است. هر کسی که باشد، آقای ترامپ خانم کلینتون یا آقای اوباما، فرقی ندارند، هر کسی می خواهد باشد، این بار اگر آمریکا وارد جنگ جدیدی شود، پایان کار آمریکا در جهان است.
کاملا درست است. البته کشورهای یمن و بحرین هم درگیر این مشکل هستند. همه باید به حق مردم در داشتن رای تن بدهیم. باید کمک کنیم تا تفاهم حاصل شود و همه اسلحه را کنار بگذارند. باید ساز و کار رای مردم را مشخص کنیم. یک عرف بین المللی وجود دارد. یک استاندارد و شیوه شناخته شده موجود است. اجازه دخالت به بیگانگان را نباید داد. آن ها اسلحه می سازند و روی مردم ما آزمایش می کنند. مردم افغانستان و سوریه و دیگر کشورها چه گناهی کرده اند؟ چرا هواپیماهای آمریکایی مردم یمن را بمباران می کنند؟ باید تفاهم کنیم و اجازه دهیم مردم رای دهند. این یک اصل ثابت برای همه است. در ایران، عراق، حجاز، یمن، بحرین، کویت، سوریه و مصر باید به این ساز و کار احترام گذاشته شود. نباید به رای مردم بی توجهی کرد و آن را کنار گذاشت. چرا کشورهایی مثل ما، عربستان و ترکیه باید رو به روی هم ایستاده باشیم؟ این یک سوال جدی است. چگونه می خواهیم در مقابل خداوند پاسخگو باشیم؟ با این همه خونی که ریخته شده، آینده چه خواهد شد؟ این جهنمی است که هر روز بزرگتر می شود. به جایی می رسیم که هیچ کس نمی تواند زندگی کند. بنده هم نشان دادم که اهل گفت و گو هستم. در ۸ سال مسئولیتم به همه کشورها سفر کردم. با همه دست برادری دادم و دعوت به گفت و گو کردم.
باید به گفت و گو و صلح و تفاهم دعوت کنیم و روی مشترکات تکیه نماییم. به چه دلیل باید پول مردم منطقه علیه خودشان هزینه شود؟ به نظرم دشمنان مردم منطقه، از این وضعیت خوشحالند و این خیانت آقای اوباماست و بعضی رهبران منطقه که متوجه نشدند چه اتفاقی در حال رخ دادن است. هر کشوری، مردمی دارد و آن ها رای می دهند و هر کس را بخواهند انتخاب می کنند. به نفع کیست که ما بجنگیم؟ این خیلی مسئله مهمی است. باید خجالت بکشند و اسلحه ها را زمین بگذارند. در سوریه بمب گذاشته اند و زن و بچه کشته شده اند. آن ها چه گناهی دارند؟ باید گفت و گو کنیم و اجازه ندهیم دشمنان مشترک ما بینمان تفرقه بیاندازند. این سیاست منطقه ای ایده آل است. در مورد سیاست بین الملل هم باید مدیریت عادلانه بر جهان حاکم باشد و همه به آن کمک کنند.
حتما ، البته به صورتی کامل تر و پیشرفته تر، این روش را ادامه خواهم داد و فرقی نمی کند که من یا آقای بقایی باشیم. این سیاست قطعی است و ایشان هم همین کار را خواهد کرد. ما بین خودمان دعوای مذهبی درست کردیم و با دشمنان اسلام دوست شده ایم؟ الان عربستان و ترکیه در معرض فروپاشی هستند. عراق و سوریه هم همین طورند. ایران از نظر اقتصادی در فشار زیادی است. چرا باید این گونه باشد. چرا در بحرین وضعیت این گونه است و بین مردم و حکومت کینه وجود دارد؟ این مردم هم مال همین حکومت هستند و حکومت باید مردم خود را دوست داشته باشد. وقتی حکومتی مردم خود را بکشد، کینه ایجاد می شود و این کینه نسل اندر نسل می ماند. مردم رای می دهند و یکی شاه است و دیگری نخست وزیر می شود و کشور را با هم اداره می کنند.
همه باید مشارکت داشته باشند و با مشورت بقیه کار را انجام می دهیم. این گونه نیست که ما دستور دهیم و بقیه گوش دهند. دعوت به برادری می کنیم تا آن ها به اینجا بیایند و ما به آنجا برویم. هیچ کس هم زیاده خواهی نکند. بالاخره عدالت و حق وجود دارد. پیامبر ما (ص)  راه حل را برای ما عنوان کرده است که اگر اختلاف ایجاد شد چه کنیم. چرا اجازه می دهیم دیگرانی که می خواهند بین ما اختلاف ایجاد کنند، وارد شوند؟ آن هایی که میانجی هستند خائن هستند و نمی خواهند صلح ایجاد کنند بلکه به دنبال جنگ هستند. ما با هم جنگ می کنیم و اختیار را داده ایم دست شخص سومی که نمی خواهد صلح برقرار باشد و منافعش در دعوای ماست. من مطمئن هستم که این شرایط را می توان درست کرد.
ما الان نباید به دنبال مقصر باشیم، چون مشکل این گونه حل نمی شود. باید یک قدم بالاتر آمده و از صحنه موجود بیرون بیاییم و کمی فکر کنیم تا ببینیم چقدر کارهایمان درست است. کنار هم بنشینیم و فکر کنیم تا به راه حل برسیم. تا کی باید این وضع ادامه پیدا کند؟ شما فکر می کنید آمریکا می خواهد بحران سوریه حل شود؟ آیا صهیونیست ها می خواهند مشکل سوریه حل شود؟ چه شرایط بهتری برای آن ها وجود دارد؟ آیا آن ها به دنبال حل مسئله بحرین و یمن هستند؟ آن ها هرگز نمی خواهند این مشکل حل شود. آیا نخست وزیر انگلیس که به منطقه ما می آید، می خواهد دوستی ایجاد کند؟ می خواهد مشکل را حل کند یا مشکل ایجاد کند؟ آن ها ۴۰۰ سال است که به دنبال ایجاد بحران در منطقه ما هستند. چه موقع این ها مشکلات را حل کرده اند؟ این ها همیشه مشکل ساز بوده اند.

باید از سطح فعلی بالاتر بیایم و با گفت و گو مشکل را حل کنیم. یک نفر که در این داستان کشته می شود همه مسئولیم و در خونش شریکیم. فردا خداوند متعال از ما سوال می پرسد. این طور نباشد که آن یکی ایران را مقصر بداند و این یکی ترکیه و سعودی و بقیه را. شاید برخی از حرف ها هم درست باشد، اما همه مسئولیم. نیروی انسانی و پول برای مسلمان هاست و نقشه برای آن هاست. مطمئنم که می توان این موضوع را حل کرد. عقلا و بزرگان و دلسوزان زیادی در کشورهای منطقه وجود دارند که از وضع فعلی ناراحتند. ملت ها هم همگی از این وضع دلخورند. فقط برخی سیاست مدارهایی که فکر بلندی ندارند، خوشحالند. زیرا فکر می کنند دو نفر را کشتند و موشک زدند و زمینی را گرفتند. اما مردم و بزرگان و اهل اندیشه و اهل دیانت همگی از این وضع ناراحتند و هر روز این ناراحتی خود را ابراز می کنند. ما پیشنهاد داریم، اما الان نمی خواهم آن را اعلام کنم. باید همگی با هم این مشکل را حل کنیم. این همه زن و کودک کشته می شود و فرقی هم نمی کند از کدام طرف است.
این گونه نیست. شما می دانید که ملت های منطقه احمدی نژاد را دوست دارند. خدا این طور خواسته و من هم مردم را دوست دارم و همه ملت ها هم تقریبا من را از نزدیک دیده اند. به همه جا رفته ام و در خیابان ها و اجتماعات و مراکز دینی و مجامع دانشگاهی با مردم گفت و گو کرده ام و آن ها من را از نزدیک می شناسند. این ادعا یک ترفند تبلیغاتی و انتخاباتی است. آمریکا هیچگاه با کشوری که قوی باشد، نمی جنگد و به دنبال جنگ با کشورهای ضعیف هستند. آیا در جنگ جهانی اول، آن ها با کشورهای قوی جنگیدند؟ اول جنگ را درست کردند و وقتی همه کشورها ضعیف شدند، بعد آمریکایی ها وارد شدند. جنگ جهانی دوم و جنگ با صدام هم همین گونه بود. صدام در سال ۶۹ به کویت حمله کرد، آن موقع بهترین وقت برای حمله به صدام بود. اما آن سال حمله نکردند. یازده سال عراق را تضعیف کردند تا جایی که صدام اجازه داد کاخ او هم بازرسی شود. بعد که مطمئن شدند هیچ قدرتی ندارد، به او حمله کردند. ظرف کمتر از سه روز آنجا را گرفتند. این یک ترفند تبلیغاتی است و آن ها دوست ندارند دولتی قوی سرکار باشد که مردم هم پشت آن باشند و کشور جلو برود. دوست دارند دولتی باشد که بتوانند به آن ضربه بزنند.

ما ۸ سال در دولت بودیم. روز اولی که آمدیم، وضع منطقه چگونه بود؟ آقای بوش در آمریکا در قدرت بود. آیا او جنگ طلب نبود؟ او در سیاست آمریکا، هنرپیشه ای بود که باید نقش جنگی را ایفا می کرد. عراق و افغانستان را اشغال کرده بود و می گفت ایران محور شرارت است و باید به آن حمله شود. وقتی به ریاست جمهوری رسیدم، همین آقای بوش با ما بر سر خروج از عراق مذاکره کرد. او نه تنها می خواست در عراق بماند، بلکه می خواست ایران را هم اشغال کند. اما از همان عراق هم بیرون رفت. پس ما جنگ ایجاد نکردیم بلکه آن را از بین بردیم. در اواخر دولتش گفت که می خواهیم با شما مذاکره کنیم و مذاکره را شروع کرد. دولت بعدی آمریکا هم که آمد، به طور کامل دنبال مذاکره بود. پس دولت ما جنگ را ایجاد نکرد و آن را از بین برد. اما اگر کشور و دولت تضعیف شود، جنگ ایجاد خواهد شد.
در این چند سال مشکلات اقتصادی زیادی درست شده است. مردم در فشارند و نرخ بیکاری بالا رفته است. برنامه جامعی برای اقتصاد جوان ها داریم. برای آنان که به دنبال فعالیت های علمی و تخصصی و تحقیقاتی با تکنولوژی های بالا هستند، برنامه داریم. برای کسانی هم که می خواهند در بخش تولید و خدمات بروند هم برنامه داریم. بسته کاملی طراحی کردیم تا مشکلات با سرعت زیاد حل شود. این بسته را به صورت محدودتر در دولت قبلی هم داشتیم، اما سیستم تصمیم گیری قبلی اجازه اجرای کامل آن را نمی داد. ولی این بار مصمم هستیم که همه آن را اجرا کنیم و انشالله اجرا خواهد شد. به سرعت شرایط اقتصادی تغییر خواهد کرد و برای مسکن و کار و تحصیل جوانان، تفریح و ازدواج آنان برنامه ریزی کرده ایم و منابع آن را هم پیش بینی کرده ایم.

اما از نظر آزادی باید بگویم که دولت ما، دولتی است که مردم و جوانان آن را اداره می کنند. فرد دیگری نیست که از او آزادی مطالبه کنند. بلکه خودشان هستند. ضمن اینکه معتقد هستم که نباید در آزادی محدودیت قائل شد و حداکثر آزادی باید ایجاد شود. جوانان ما هم جوانانی عدالتخواه، پاک و دلسوز هستند. همه به دنبال کار و خدمت هستند. از کودکی این موارد را می آموزند و در فرهنگ ما این موارد وجود دارد که باید به کشور خود خدمت کرد. دولت هم بستر این را آماده خواهد کرد. همه جای دنیا هم همین گونه است. کشور برای مردم است، نه حکومت ها. ثروت و فرصت و آزادی برای ملت هاست، برای حکومت ها نیست که قدری از آن را بدهند و قدری را ندهند. من با این شیوه و طرز تفکر مخالفم. آزادی برای مردم است و بخشی از آن را باید به دولت بدهند. این روند باید معکوس شود و انشالله معکوس خواهد شد.
ما ساز و کاری را پذیرفتیم که هرچه ملت می گوید همان باید باشد. کسی نمی تواند بگوید که من نگرانم و اجازه نمی دهم ملت رای دهد! شما یک گروه هستید و نظرات خود را می گویید، سایرین هم می گویند و ملت انتخاب می کند. هرچه ملت انتخاب کرد، همه باید احترام بگذارند. نمی شود کسی بگوید که از ملت بالاتر است و این خیلی بد است. مشکل جهان امروز این است که عده ای در کشورها هستند که خود را بالاتر از ملت ها می بینند، از آمریکا تا کره جنوبی این گونه است. این غلط است و من این را قبول ندارم. من یک نفرم و مثل سایرین حرف هایم را می زنم. سایرین هم حرف های خود را بدون تخریب و بی اخلاقی بزنند و مردم انتخاب کنند. نمی توانیم بگوییم که ما نگرانیم و شما نیایید. اما ما همه را به همکاری و برادری دعوت می کنیم. کار در کشور زیاد است. هر کس بخواهد مثبت و مفید باشد، برایش کار وجود دارد. کار تمام نمی شود و پیشرفت هم سقف ندارد و همه را به دوستی دعوت می کنیم. دولت های نهم و دهم، دولت همه گروه های سیاسی بود. در آن دولت ها، محافظه کار و اصلاح طلب و اعتدالگرا وجود داشت. تنها دولتی بود که هم همه در آن حضور داشتند و همزمان همه با آن مخالفت می کردند. همه آزادند در مورد دیگران نظر داشته باشند. عده ای هم از من خوششان نمی آید، ولی من آن ها را دوست دارم و نمی توانم دوست نداشته باشم. من همه ۷ میلیارد جمعیت کره زمین را دوست دارم. حتی آقای ترامپ را هم دوست دارم. عملکرد و فکر او را قبول ندارم، اما به عنوان یک انسان نمی توانم او را دوست نداشته باشم. در ۸ سالی که من در قدرت بودم، شدیدترین حملات به دولت می شد، اما ما هیچ کدام را پاسخ نمی دادیم.
بسم الله الرحمن الرحیم – اللهم عجل لولیک الفرج  و العافیه والنصر واجعلنا من خیر انصاره و اعوانه و المستشهدین بین یدیه.

 

بنده هم به جناب عالی ، همکارانتان و همه بینندگان و شنوندگان برنامه شما سلام عرض می کنم. جهان در حال تغییر است یک انسان را دو روز پشت سر هم می بینید متوجه می شوید که خیلی تفاوت کرده است . یک ملت و کشور هم همینطور است اما در بخش های اقتصادی و سیاسی به نظرم نمی رسد که ما قوی تر شده باشیم و تفاوت های میان این دو دوره بسیار زیاد است.
برجام یک قرارداد یا معاهده حقوقی است که بین سران چندتا کشور امضا شده و در ایران هم نهادهای رسمی آن را تایید و رهبری هم پایبندی خود را به آن اعلام کرده اند. بنابراین به لحاظ حقوقی، یک سند است اما توقعاتی حول و حوش برجام ایجاد شد که با واقعیت فاصله زیادی داشت. در فضای تبلیغاتی ادعا کردند که همه مسایل با این معاهده حل می شود. تحریم های سازمان ملل و تحریم های یک جانبه و چند جانبه خارج از قانون برطرف و روابط خارجی درست می شود و همه مسایل اصلاح خواهد شد. به نظرم یک اطلاع رسانی نادرست بود! یعنی اطلاعات درستی در اختیار ملت قرار نگرفت بعد هم می بینید آن هایی که گفته شده بود محقق نشد و تحریم ها ادامه پیدا کرد. تحریم های جدیدی وضع شد و تحریم هایی هم تمدید گردید. ظرفیت پی گیری حقوقی در برجام پیش بینی نشده بود و من فکر می کنم در هر جای دنیا وقتی معاهداتی در این سطح می خواهد منعقد بشود حتما باید اطلاعات درستی به مردم داده بشود و حتما نظر آنان اخذ گردد . چون بالاخره بر می گردد به همه مردم اما اینطور که آژانس بین المللی انرژی اتمی اعلام کرده است ایرانیها به تمام تعهدات خود عمل کرده اند اما بخشی از تعهدات طرف مقابل هنوز اجرا نشده است که فکر می کنم باید اجرا بشود .
 مشارکت در امور اجتماعی وظیفه هر فردی است و ما نمی توانیم به کسی بگوییم مشارکت نکن! در ایران آزادی هست و هر کس یک ایده یا طرحی دارد. همه می توانند شرکت بکنند و خودشان را در معرض رای مردم قرار بدهند. هر کس فکر می کند که می تواند کشور را بهتر اداره کند یا برنامه بهتری برای اداره کشور دارد، باید خود را در معرض انتخاب مردم قرار دهد. من هم استثنا نیستم و ثبت نام کردم. رهبری انقلاب نیز نهی نفرمودند، بلکه توصیه ای کردند و گفتند نه میگویم بیایید و نه می گوییم نیایید. این در حالی است که شرایط به طور کلی عوض شده و از حالت دو قطبی در آمده و چند قطبی ایجاد شده است. با این وجود بنده در هنگام ثبت نام اعلام کردم که برای حمایت از دوست و برادر عزیزم آقای بقایی وارد عرصه انتخابات شده ام.

خبرنگار: امیدوار هستید که از طرف شورای نگهبان تایید صلاحیت بشوید؟
من یک بحث کلی دارم که خطاب به همه سیاسیون و در کل دنیا در عرصه سیاست اعلام می کنم که در این عرصه باید صداقت و پایبندی به ارزش های انسانی و اخلاق مداری باشد زیرا استفاده از ابزارهای دیگر در امر سیاست ، کار را خراب می کند. دروغ گویی، تهمت زدن، شایعه پراکنی و نظایر اینها خیلی بد است! ما در داخل کشور ، رقبایی داریم که فقط بلدند تخریب کنند و تهمت بزنند بدون اینکه نیاز بدانند یا سندی ارایه کنند. تا کنون هیچ سندی ارایه نشده و نخواهد شد چون وجود ندارد. زندگی آقای بقایی به شدیدترین وجه ممکن توسط گروه های متعدد و از نهادهای گوناگون مورد بررسی قرار گرفت. چیزی وجود ندارد. عده ای هستند که اصرار دارند با تکرار حرف های غلط ، می توانند این را در جامعه جا بیندازند اما ملت ایران ، بسیار بزرگ و فهیم است. عکس العملش روشن است و بالاخره به این اخلاق نکوهیده هیچ پاسخ مثبتی نداده است و این اخلاق را تا به امروز طرد کرده و از این به بعد هم طرد خواهد کرد. فضای سیاسی امروز در دنیا مبتنی بر رقابت برای خدمت و بر پایه ارزش های اخلاقی نیست، رقابت برای کسب قدرت است! چون قدرت اصالت پیدا کرده است، هر ابزاری مباح و مجاز شمرده  می شود. ما این را از اساس قبول نداریم ، بنابراین هرگز و به هیچ کس و نه در اینجا بلکه در هیچ جای دنیا تهمت و افترا نمی زنیم و نسبت خلاف واقع نخواهیم داد. ما فکر می کنیم این ها به ایجاد یک همکاری سازنده هیچ کمکی نمی کند. باید همه تابع ارزش های اخلاقی باشیم و برای سازندگی کمک کنیم. هیچ پرونده ای وجود ندارد. پرونده درست کردن که کاری ندارد زیرا با یک شکایت و یک شماره ثبت ، پرونده شروع می شود، اما اینکه افراد مدعی بتوانند اثبات کنند ، حداقل درباره بنده و آقای بقایی و دوستان من چنین چیزی اتفاق نیفتاده و هرگز هم اتفاق نخواهد افتاد.
اصولا دولت آمریکا در ۶۰ تا ۷۰ سال اخیر بلکه در ۱۰۰ سال اخیر حیاتش منوط به جنگ بوده و اقتصادی را بر مردم آمریکا تحمیل کردند که وابسته به چپاول ثروت دیگران است. باید یک جریان ثروت دایمی از همه کشورها به سمت آمریکا سرازیر باشد. شما کسری بودجه آمریکا ، بدهی های خارجی آمریکا و خلق پول توسط فدرال رزرو را مورد مداقه قرار دهید.بیش از ۵۰ هزار میلیارد دلار است یعنی یک جریان ثروت به طور دائم از جیب مردم خارج می شود! تثبیت این جریان نیازمند تسلط آمریکا بر جهان است و تسلط نیز مستلزم جنگ است. آن اوایل آمریکایی ها یک پیام هایی داشتند که ملت ها از آنها استقبال می کردند اما به سرعت این تغییر پیدا کرد! یا واقعیتش معلوم شد که نه آنها دنبال تسلط بر جهان و به راه انداختن جنگ هستند. مهم نیست که بهانه اش چه باشد. من فکر میکنم در همه جای دنیا همه باید به حقوق ملت ها احترام بگذارند من قبلا هم گفتم آقای ترامپ وعده هایی به مردم داده و دوتا راه دارد که این وعده ها را محقق کند یکی اینکه پایش را محکم در خاک آمریکا که خوشبختانه سرزمین وسیع و پر نعمتی هم هست بکوبد و با تکیه بر مردم آمریکا و توانایی های آنان، بدهی های گذشته و ضعف هایش را جبران کند. آمریکایی ها یک راه دوم هم دارند که همان راه قبلی یعنی ادامه جنگ است و من این مطلب را در نامه گوشزد کردم اما به آنها یادآور شدم راه اصلی این است که شما روی پای خودتان بایستید. من فکر می کنم آقای ترامپ از بین وعده هایی که به مردم داد، راه جنگ را انتخاب کرد! و قبلا هم گفتم این بار قطعا به فروپاشی هژمونی جهانی آمریکا منجر خواهد شد! ایران ، آمریکا، روسیه، عربستان، ترکیه و همه ما باید دست به دست هم بدهیم و اولا برای امنیت و صلح در سوریه گفت و گو کنیم و ثانیا همه باید به تبلور و حاکمیت اراده مردم این کشور احترام بگذاریم و اجازه بدهیم مردم سوریه انتخاب کنند. هر چیزی را که انتخاب کردند مورد احترام همه باشد زیرا هیچ کس بالاتر از مردم سوریه نیست.
من می خواهم در اینجا به یک نکته مهم اشاره کنم. اولا خطاب من به همه مردم جهان است و به مسائل سیاسی امروز دنیا ارتباط پیدا می کند، بنابراین محدود به جغرافیای خاصی نیست. اصولا منحصر کردن فعالیت های سیاسی به عناوین و پست های سیاسی در واقع به منزله محدود کردن جامعه انسانی است. همه انسانها موظفند برای اصلاح جامعه و ساختن یک جامعه بهتر تلاش کنند. این یک مسئولیت انسانی است. برطرف کردن ظلم و تامین آزادی ، عدالت و کرامت انسانها یک ماموریت عمومی است. تغییر موقعیت انسانها در پست های مختلف به معنای پایان یافتن مسئولیت سیاسی و انسانی آنها نیست. این مسئولیت ها را نباید به قالبی تحت عنوان پست های سیاسی محدود کرد زیرا ظلم به انسان محسوب خواهد شد. مسئولیت ما انسانی و ادامه دار است و پایانی بر آن متصور نیست و تا زمانی که جهان پر از آزادی ، عدالت و کرامت انسانی برای تک تک مردم دنیا نشود ، کار  تلاش ما ادامه خواهد یافت. کسانی که می خواهند دیگران را محدود سازند، در واقع انسانیت و خودشان را محدود می کنند.
سیاست خارجی ما برامده از آرمانهای انسانی و ارزشهای مشترک بشری است. ما خواستار آزادی ، عدالت ، صلح ، امنیت و رفاه برای همه هستیم و راه آن نیز تعامل ، گفت و گو و همکاری است. جهان آینده را باید همه هفت میلیارد نفر با هم بسازیم. هر نوع هژمونی و سلطه ای که مانع مشارکت همه ملت ها در ساختن آینده شود از نظر ما مورد قبول نیست. باید گفت و گو کنیم و رفتارها را اصلاح کنیم نماییم. هر کس خودش را برتر از دیگران بداند، مانع و مضر به حال بشریت است. دنیای آینده را همه باید با هم بسازیم و راه را برای مشارکت همگانی باز کنیم . در مدیریت مشترک جهانی . همه حق دارند و تک تک انسانها محترم و مهم هستند و فرقی نمی کند که چه کسی کجا زندگی می کند ، چه رنگی ، چه نژادی ، چه زبانی و چه دینی دارد. عدالت ، آزادی ، کرامت ، صلح ، امنیت و رفاه یک مطالبه عمومی است و تحقق این مهم نیز مستلزم مشارکت عمومی است . ما باید موانع را برداریم و راه را باز کنیم تا همه در تصمیم گیری های جهانی مشارکت کنند. اینکه ما خیلی تلاش کردیم تا ساختار سازمان ملل را اصلاح کنیم در همین جهت بود. سعی کردیم بین ملت ها و دولت ها ، اتحاد و دوستی برقرار کنیم.
در واقع ما همه را دعوت می کنیم. ما که با کسی دعوا نداریم . این حرفهایی که ما می زنیم به نفع مردم اروپا و آمریکا هم هست. شما می دانید بسیاری از کارها در دنیا به نام مردم آمریکا و اروپا تمام می شود اما منافع آن به جیب آنها نمی رود. در آمریکا ، آقای ترامپ آعلام کرد که حدود ۷۰ میلیون فقیر وجود دارد. در اروپا ۷۰ درصد مردم لب مرزی هستند. اما عده ای به نام مردم اروپا و آمریکا ، دنیا را چپاول می کنند اما چیزی وارد جیب مردم نمی شود و فقط بدنامی اش برای آنهاست. ما فکر می کنیم که مردم آمریکا و اروپا نیز مستضعف هستند. ما دولتها و رهبران اروپایی و متفکرین را به یک همایش و پویش جهانی برای آزادی ، عدالت ، دوستی و رفاه برای همه دعوت می کنیم. هیچکس خود را برتر از دیگری نداند. این مطلب ساده ای است و برای همه قابل فهم است. هیچکس حق ندارد خود را برتر از دیگران و صاحب حق بالاتری بداند. هر کس این کار را بکند، طاغوت و مستکبر است و به ضرر جامعه این کار را می کند.
مساله سوریه ،یمن ، بحرین ، عربستان ، ترکیه ، عراق ، ایران و همه را باید در یک مجموعه دید. دولت های متوالی آمریکا برای تسلط بر جهان نیازمند تسلط بر خاورمیانه  و نفت هستند. آنها رسما اعلام کرده اند که برای تسلط باید خاورمیانه جدید را با ترکیبی از کشورهای تکه تکه شده و کوچک بنا نهند. لشکر کشی کردند و با فراهم آوردن مقدماتی کوشیدند بین مردم منطقه دعوا ایجاد کنند. بدون اینکه برای آن هزینه ای بپردازند، همه را به جان هم انداختند. سئوال جدی ما این است که برای چه چیزی داریم با هم می جنگیم؟ این سئوال بسیار مهمی است. یک اصول قطعی پذیرفته شده ای در سطح جهان وجود دارد که همه باید آن را بپذیریم. رای مردم باید در همه جا حاکم باشد و استثناء هم ندارد. حق حاکمیت در همه جا متعلق به مردم است. عدالت ، دوستی ، صلح و کرامت برای همه است. وقتی این ها را پذیرفتیم باید سئوال کنیم که برای چه هدفی دارید همدیگر را می کشید؟ چرا و به نفع چه کسی می کشید؟ دلیلی بیاورید که عقل سلیم انسان آن را بپذیرد. حداکثر کمکی که دولت ها می کنند این است که شرایط بروز و ظهور رای مردم را فراهم می آورند و همکاری می کنند تا مردم بتوانند اراده خود را حاکم سازند. این منطق بسیار روشنی است. من معتقدم که درگیری های منطقه به نفع استعمارگران و سلطه گران و به ضرر ملتهای منطقه است و همه هم باید سیاست های خودشان را اصلاح کنند. عربستان ، ترکیه ، مصر ، عراق ، یمن ، کشورهای حاشیه خلیج فارس و ایران باید سیاست های خود را اصلاح کنند. من در پیشگاه خداوند بزرگ ، پیامبر عظیم الشان (ص) و تاریخ از همه کسانی که درگیر هستند این سئوال را به صورت جدی می پرسم که به چه حقی دارید انسانها را می کشید؟ این وضعیت را باید جمع کنید. آمریکایی ها آن طرف آبها نشسته اند و با انتقال ناامنی به اینجا ، تخریب می کنند و سپس پول  می گیرند تا بیایند بازسازی کنند و بعد هم صهیونیست ها را نجات دهند. صحنه بسیار روشن است. باید اجازه دهیم تا مردم خودشان تصمیم بگیرند.
 برجام یک سند حقوقی است که نهادهای رسمی در جمهوری اسلامی ایران آن را پذیرفته اند و رهبری هم پایبندی خود را به آن اعلام کرده اند. بنابراین به لحاظ حقوقی یک سند است که به امضاء رسیده است اما دو مشکل در ارتباط با این سند وجود دارد. یکی اینکه اطلاع رسانی درستی در این زمینه صورت نگرفته است. گفتند که همه چیز حل می شود و دعواهای چند ده ساله برطرف می شود، رابطه با آمریکا بهبود پیدا می کند، اقتصاد و تجارت ایران بهبود می یابد ، همه تحریم ها برداشته می شود و تحریم جدیدی وضع نخواهد شد. به نظرم می رسد که این ها اطلاع رسانی درستی نبوده است. کسانی که این حرفها را زدند ، یا سند را نخوانده بودند یا اینکه چیز دیگری در کار بوده است. اینگونه موارد که به حقوق یک ملت مربوط می شود باید به صورت شفاف و با اطلاع رسانی کامل به مردم انجام شود و از آنجا که این یک سند تاریخی است ، چه بسا نظر مردم خواسته شود. اشکال دوم این سند آن است که بنا به اظهار آژانس بین المللی اتمی و اتحادیه اروپا و دیگران ، طرف ایرانی تمامی تعهدات خود را انجام داده است. خوب است طرف مقابل هم تعهدات خود را انجام دهد. یکطرفه که نمی شود.
نگاه ما به این مساله که در کجا هستیم ، شخصی نیست، بلکه انجام وظیفه انسانی است. وظیفه مان را انجام می دهیم و مطمئن هستیم که نتایج آن خوب است و به جامعه انسانی برای حرکت رو به جلو و برداشتن موانع و تحقق ارزشهای مشترک انسانی در کل دنیا کمک می کند و این جریانی است که اکنون در دنیا به راه افتاده است و فقط احمدی نژاد نیست بلکه در جهان به صورت میلیاردی دارند روی این موضوع کار می کنند. دنیا در حال تغییر است و شما این تغییر را ملاحظه می کنید. همه چیز به نفع انسانها دارد تغییر می کند. بنابراین اگر فکر کنیم که همه فعالیت ها منحصر به یک چارچوب سیاسی خاص است، اشتباه کرده ایم. این چارچوب ها خیلی کوچکتر از آن هستند که بتوانند اراده انسانی را محصور یا حتی آن را متجلی کنند. در دنیا اینطور است. در نظام سیاسی آمریکا ۳۰۰ میلیون نفر دارند زندگی می کنند. این سیستم سیاسی چگونه می توانند جلوی اراده ۳۰۰ میلیون نفر را بگیرد. البته توجه داشته باشید که دموکراسی های کنترل شده در تمام دنیا به پایان راه خود رسیده اند و نمی توانند بازتاب اراده مردم باشند و ما نیازمند ارتقاء و سازو کارهای جدیدی هستیم که بتواند اراده همه انسانها را در صحنه اداره جوامع به منصه ظهور برساند و این اتفاق به زودی خواهد افتاد.
با استفاده از ظرفیت های فراوان قانون اساسی ، می توان آرمانهای انقلاب و مطالبات و آرزوهای ملت ایران را محقق ساخت و عمل دقیق ، صحیح و کامل به آن ، اکنون بیش از هر زمان دیگری ضرورت دارد.
ایشان همچنین فرصت های مهم پیش روی ملت ایران را تشریح کرد و همگان را به هوشیاری در برابر تهدیدهای بالقوه ای که امروز پیش روی ملت ایران قرار دارد، فراخواند.
دکتر احمدی نژاد در بخش دیگری از سخنان خود امید به آینده را موجب حرکت، نشاط و پویایی دانست و با تاکید بر ضرورت تقویت امید مردم به آینده ای درخشان گفت: پیروزی آرمانهای بزرگ الهی و انسانی بر شیطان در حال وقوع است و به رغم آنکه روند تحولات کنونی با برخی از حوادث تلخ همراه است، اما این روند ؛ قطعا به آینده ای روشن و همراه با موفقیت های بزرگ، منتهی خواهد شد.
به طور مطلق ما از هیچکس حمایت نمی کنیم.
قطعا هیچ حمایتی نخواهد شد. شرایط بعد از انتخابات ، خیلی مرتبط با فرد منتخب نیست
من قبلا گفته ام که کشور طی چهار سال گذشته متوقف بوده است.
یر . رابطه ما را با کشورها ببینید. ایران ، کشوری بزرگ و تاثیرگذار در طول تاریخ بوده و امروز هم هست و می تواند در معادلات منطقه و در جهت صلح ، برادری و وحدت بین ملت ها تاثیر گذار باشد . اینکه گفتم تعطیل است. بخشی از آن ، اینجا قابل ملاحظه است.

